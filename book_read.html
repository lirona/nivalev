<!DOCTYPE html>
<html dir="rtl" lang="he"><head>
<meta charset="utf-8"/>
<meta content="width=device-width, initial-scale=1.0" name="viewport"/>
<title>מדע ההתעשרות - קריאה אונליין</title>
<script src="https://cdn.tailwindcss.com?plugins=forms,container-queries"></script>
<link href="https://fonts.googleapis.com" rel="preconnect"/>
<link crossorigin="" href="https://fonts.gstatic.com" rel="preconnect"/>
<link href="https://fonts.googleapis.com/css2?family=Assistant:wght@400;500;700&display=swap" rel="stylesheet"/>
<link rel="stylesheet" href="shared-colors.css">
<link rel="stylesheet" href="shared-styles.css">
<script>
    tailwind.config = {
        darkMode: "class",
        theme: {
            extend: {
                colors: {
                    "primary": "var(--primary)",
                    "background-light": "var(--background-light)",
                    "background-dark": "var(--background-dark)",
                    "foreground-light": "var(--foreground-light)",
                    "foreground-dark": "var(--foreground-dark)",
                    "card-light": "var(--card-light)",
                    "card-dark": "var(--card-dark)",
                    "muted-light": "var(--muted-light)",
                    "muted-dark": "var(--muted-dark)",
                    "accent-light": "var(--accent-light)",
                    "accent-dark": "var(--accent-dark)",
                    "border-light": "var(--border-light)",
                    "border-dark": "var(--border-dark)",
                },
                fontFamily: {
                    "sans": ["'Assistant'", "sans-serif"],
                },
            },
        },
    }
</script>
<script src="shared-header.js"></script>
<style>
    body {
        font-family: 'Assistant', sans-serif;
    }
    .book-content {
        white-space: pre-wrap;
        line-height: 1.8;
        font-size: 1.1rem;
    }
    .group:hover .group-hover\:block {
        display: block;
    }
</style>
</head>
<body class="bg-background-light dark:bg-background-dark text-foreground-light dark:text-foreground-dark">
<div class="min-h-screen flex flex-col">
<div id="shared-header"></div>
<main class="flex-grow container mx-auto px-6 py-12">
<div class="max-w-4xl mx-auto">
<div class="mb-8 flex items-center justify-between">
<a href="book_online.html" class="inline-flex items-center gap-2 text-primary hover:underline">
<svg class="w-5 h-5" fill="none" stroke="currentColor" viewBox="0 0 24 24" xmlns="http://www.w3.org/2000/svg"><path d="M15 19l-7-7 7-7" stroke-linecap="round" stroke-linejoin="round" stroke-width="2"></path></svg>
חזרה
</a>
<h1 class="text-3xl font-bold">מדע ההתעשרות</h1>
<div class="w-20"></div>
</div>
<div class="bg-card-light dark:bg-card-dark rounded-xl p-8 md:p-12 shadow-soft border border-border-light dark:border-border-dark">
<div class="book-content">  
 
    <strong>מדע ההתעשרות
    וואלאס די. ווטלס
    תרגמה וערכה: ניבה לב</strong>
    
    מדריך משנת 1910
    שמשלב תבונה אינסופית
    עם תוכנית פעולה מעשית,
    צעד אחר צעד.



    <strong>    תוכן העניינים</strong>
    הקדמה ............................................................................................................... 3
    אודות וואלאס ד. ווטלס .......................................................................................... 4
    פתח דבר ............................................................................................................. 5
    -1 הזכות להיות עשיר ............................................................................................. 6
    -2 התעשרות היא מדע ............................................................................................ 8
    -3 האם יש מונופול על ההזדמנות?............................................................................ 11
    -4 העיקרון הראשון של מדע ההתעשרות .................................................................... 13
    -5 להעצים את החיים ............................................................................................ 16
    -6 כיצד העושר בא אליך......................................................................................... 19
    -7 להכיר תודה..................................................................................................... 22
    -8 לחשוב בדרך מסוימת ......................................................................................... 24
    -9 כיצד להשתמש ברצון ......................................................................................... 27
    -10 שימוש נוסף ברצון ........................................................................................... 30
    -11 לפעול בדרך מסוימת......................................................................................... 33
    -12 פעולה יעילה .................................................................................................. 36
    -13 לעסוק בתחום הראוי........................................................................................ 39
    -14 עיקרון ההתרחבות ........................................................................................... 42
    -15 האישיות המקדמת ........................................................................................... 44
    -16 מספר אזהרות והערות לסיכום............................................................................ 47
    -17 סיכום מדע ההתעשרות ..................................................................................... 50


    <strong>הקדמה</strong>
    לפני שנים אחדות, ובזכות פלאי האינטרנט, התגלגל לידי במקרה ספר זה. במחשבה שניה, זה לא
    היה במקרה כלל. באותו לילה סיימתי לקרוא אותו פעמיים. אין לי מושג אם זה קשור, אבל יום
    למחרת התגלגל לידי סכום כסף ממקור בלתי צפוי.
    תוכנו של הספר נראה לי מופלא, מטורף, חשוד, מוכר וזר כאחד. ראשי עתיר הספקות ניסה, כמו
    תמיד, לחבל ולטעון שמדובר בדברי הבל, קשקוש פסיכולוגי-רוחני, כלכלה בגרוש. אבל חושי
    סימנו אחרת. מה אם אכן קיימת דרך מעשית, פשוטה ואצילית להתעשר?
    בימים שלאחר מכן עיינתי בו מספר פעמים נוספות. כדי שהדברים ייחרטו עמוק בתודעתי,
    החלטתי לתרגמו לעברית. עתה הושלמה המלאכה, ואני גאה על כך מאד. אני שמחה בעיקר על כך
    שגם קוראי העברית יוכלו לחוות את החוויה העמוקה שחוויתי, ואם ירצו יוכלו ליישם את
    ההוראות הפשוטות שניתנות בספר זה, להתעשר וליהנות מחיי שפע והצלחה.
    התעשרות מהנה.
    ניבה לב


    <strong>אודות וואלאס ד. ווטלס</strong>
    על חייו של ווטלס ידוע מעט מאד. הוא נולד בארצות הברית זמן קצר לאחר מלחמת האזרחים,
    וחווה בצעירותו כישלונות רבים. בבגרותו חקר את האמונות הדתיות והפילוסופיות השונות,
    ובכלל זה את עבודתו של דקארט, שפינוזה, לייבניץ, שופנאואר, הגל, אמרסון ואחרים. בעקבות
    אין ספור מחקרים וניסויים ניסח את עקרונות המחשבה החדשה ויישם אותם בחייו.
    לדברי בתו, פלורנס, &quot;בשנותיו המאוחרות נהג לכתוב כמעט ללא הרף. בתקופה זו יצר את התמונה
    המנטלית שלו. הוא ראה את עצמו כסופר מצליח, אישיות חזקה, אדם מתקדם, והחל לפעול
    למימוש חזונו. הוא חי כל מילה...חייו היו באמת רבי עוצמה.&quot;
    &quot;מדע ההתעשרות&quot; הוא מדריך ענייני, ברור ומעשי שמתאר כיצד להתעשר בדרך מנטלית ורוחנית.
    לדבריו, אם תמלא אחר ההנחיות שמוצגות בספר זה, תוכל להתעשר מבלי לחוש רגשות אשמה
    כלשהם. לשיטתו, העניים (ואפילו בני המעמד הבינוני) הם אלה שצריכים לחוש אשמה על כך
    שאינם מממשים את הפוטנציאל הטמון בהם כיצורים חושבים.
    ווטלס נפטר בשנת ,1911 זמן קצר לאחר שפרסם את מדע ההתעשרות (בשנת 1910), אולם ספריו
    השפיעו רבות על מחברים רבים שפרסמו במאה השנים האחרונות ספרים בתחום ההצלחה
    וההתפתחות האישית ואשר חייבים לו חוב גדול.
    יצירות נוספות פרי עטו &quot;בריאות באמצעות מחשבה חדשה וצום&quot;, &quot;מדע איכות החיים&quot;; נובלה
    בשם Harrison Hellfire ;ו- &quot;מדע הגדולה&quot;.


<strong>    פתח דבר</strong>
    זהו ספר פרגמטי, ולא פילוסופי – מדריך מעשי, ולא מחקר תיאורטי. הספר מיועד לאלה שלהם
    צורך דחוף במיוחד בכסף ואשר מבקשים להתעשר תחילה, ולהתפלסף על כך אחר כך. הוא מיועד
    למי שחפצים בתוצאות ומוכנים להפוך את המסקנות המדעיות המתוארות בספר לבסיס לפעולה,
    מבלי להידרש לכל התהליכים שהובילו להסקת המסקנות הללו.
    הקורא מתבקש לתת אמון בהצהרות היסוד, כפי שהיה נוהג לגבי חוקי החשמל אילו היו
    מתפרסמים ומופצים ברבים על ידי מרקוני או אדיסון. לאחר שנתן אמון באותן הצהרות, יוכיח
    הקורא את צדקתן על ידי כך שיפעל על פיהן ללא פחד או היסוס. כל אדם שיעשה זאת יתעשר
    ללא כל ספק, כי מדובר במדע מדויק וכישלון אינו אפשרי.
    בעת כתיבת ספר זה הקרבתי כל שיקול אחר לטובת הבהירות ופשטות הסגנון, כדי שכל אחד יוכל
    להבינו. תוכנית הפעולה המוצגת להלן נגזרת ממסקנות הפילוסופיה. היא נבחה בקפדנות, ועמדה
    במבחן העליון של ההתנסות המעשית. זה עובד.
    שלכם בנאמנות,
    וו. די. ווטלס


<strong>    פרק 1</strong>
<strong>    הזכות להיות עשיר</strong>
    למרות כל מה שנאמר אודות העוני, עובדה היא שלא ניתן לחיות חיים שלמים או מוצלחים מבלי
    להיות עשיר. איש אינו יכול להתעלות לגובה המקסימלי האפשרי מבחינת התפתחות הכשרון או
    הנשמה אלא אם כן יש לו כסף רב, כי כדי לחשוף את הנשמה ולפתח כשרון יש צורך בדברים
    רבים, והוא אינו יכול להשיג את אותם דברים אלא אם כן יש לו כסף לרכוש אותם.
    אדם מתפתח בשכלו, נשמתו וגופו על ידי שימוש בדברים, והחברה מאורגנת באופן שמחייב
    שימוש בכסף כדי שניתן יהיה לרכוש אותם. לפיכך, הבסיס לכל התקדמות חייב להיות מדע
    ההתעשרות.
    מטרת החיים היא התפתחות, ולכל יצור חי יש זכות בלתי ניתנת להעברה להתפתח ככל יכולתו.
    זכות החיים של האדם פירושה הזכות להשתמש באופן חופשי ובלתי מוגבל בכל הדרוש לשם
    התפתחותו השכלית, הרוחנית והפיזית; במילים אחרות, הזכות להיות עשיר.
    בספר זה לא אדבר על עושר במונחים סמליים. כדי להיות עשיר באמת אין להסתפק במועט. איש
    אינו צריך להסתפק במועט אם הוא מסוגל ליהנות מיותר. מטרתו של הטבע היא התקדמות
    והתפתחות החיים, וכל אחד צריך שיהיה ברשותו כל מה שתורם לשיפור העוצמה, האלגנטיות,
    היופי והעושר של החיים. להסתפק בפחות זה חטא.
    אדם עשיר הוא זה שבבעלותו כל מה שהוא רוצה כדי לחיות את כל החיים להם הוא מסוגל, ואדם
    שאין לו כסף רב אינו יכול להשיג את כל מה שהוא רוצה. החיים התפתחו והפכו כה מורכבים
    שאפילו האדם הפשוט ביותר זקוק לכמות נדיבה של ממון כדי לחיות באופן שמתקרב לשלמות.
    כל אדם רוצה באופן טבעי להפוך לכל מה שהוא מסוגל להפוך. הרצון להגשים את האפשרויות
    המולדות בו הוא אינהרנטי לטבע האנושי; איננו יכולים אלא לרצות להיות כל מה שאנו יכולים
    להיות. הצלחה בחיים פירושה להפוך למה שאתה רוצה להיות. תוכל להפוך למה שאתה רוצה
    להיות רק על ידי שימוש בדברים, וניתן להשיג שימוש חופשי בדברים רק כשאתה הופך עשיר
    במידה כזאת שמאפשרת לך לרכוש אותם. הידע החיוני ביותר, אפוא, הוא להבין את מדע
    ההתעשרות.
    אין כל רע ברצון להתעשר. השאיפה לעושר היא, לאמיתו של דבר, שאיפה לחיים עשירים, מלאים
    ושופעים יותר – ושאיפה זו ראויה לשבח. אדם שאינו משתוקק לחיות חיי שפע אינו נורמלי, וכך
    אדם שאינו משתוקק לכסף במידה שתאפשר לו לרכוש כל מה שהוא רוצה, אינו נורמלי.
    ישנן שלוש סיבות למענן אנו חיים: למען הגוף, השכל והנשמה. אף אחת מן הסיבות הללו אינה
    טובה או קדושה יותר מחברתה; כולן ראויות במידה שווה, ואף אחת מהן – גוף, שכל, או נשמה –
    אינה יכולה להתממש במלואה אם מי מהאחרות מפגרת בהשגת חיים מלאים וביטוי מלא. לא
    צודק ואף לא אצילי לחיות רק למען הנשמה ולהתכחש לשכל או לגוף, ולא נכון לחיות רק למען
    האינטלקט ולהתכחש לגוף או לנשמה.
    כולנו מכירים את ההשלכות מעוררות הסלידה של חיים שמתמקדים בגוף בלבד תוך התעלמות
    מהשכל והנשמה, וברור לנו שחיים אמיתיים פירושם ביטוי מלא של מה שהאדם מסוגל לבטא
    באמצעות הגוף, השכל והנשמה. לא משנה מה האדם אומר, איש אינו יכול להיות מאושר או
    מסופק באמת אלא אם כן כל פונקציה בגופו מתפקדת באופן מלא, וכך גם לגבי השכל והנשמה.
    בכל מקום בו קיימת אפשרות שלא מומשה או פונקציה שאינה מתפקדת, קיימת שאיפה בלתי
    מסופקת. השאיפה אינה אלא אפשרות שמבקשת לעצמה מימוש או פונקציה שמבקשת להתבצע.
    איש אינו יכול לחיות באופן מלא ללא מזון טוב, ביגוד נוח ומקלט חם, וללא מנוחה מעבודה קשה.
    לקיומנו הפיזי דרושה גם מנוחה ופעילות פנאי.
    לא ניתן לחיות באופן מלא מבחינה שכלית ללא ספרים וזמן להתעמק בהם, ללא הזדמנות לנסוע
    ולהתבונן, או ללא חברה אינטלקטואלית.
    כדי לחיות באופן מלא מבחינה רוחנית, דרושה לאדם אהבה, והאהבה אינה יכולה להתקיים
    במלואה בתנאי עוני.
    אושרו הגדול ביותר של האדם נמצא ביכולתו להעניק לאהוביו; האהבה מוצאת את ביטוייה
    הטבעי והספונטני ביותר בנתינה. אדם שאין לו דבר לתת אינו יכול למלא את מקומו כבן זוג,
    הורה, אזרח, או אדם. את הביטוי המלא לחיים האמיתיים של גופו, לפיתוח שכלו, וגילוי נשמתו
    משיג אדם על ידי שימוש בדברים חומריים. לפיכך, קיימת חשיבות גדולה לכך שכל אדם יוכל
    להתעשר.
    זה בסדר גמור לרצות להיות עשיר. אם אתה אדם נורמלי אינך יכול אחרת. זה בסדר גמור להעניק
    תשומת לב מירבית למדע ההתעשרות, כי זהו המדע האציל והנחוץ ביותר מכל האחרים. הזנחה
    של מדע זה פירושה בגידה בחובתך לעצמך, לאלוהים ולאנושות, כי לא ניתן לשרת טוב יותר את
    האלוהים או את האנושות אלא על ידי מיצוי מירבי של עצמך.


<strong>    פרק 2</strong>
<strong>    התעשרות היא מדע</strong>
    התעשרות היא מדע, מדע מדויק, ממש כמו אלגברה או חשבון. לתהליך צבירת העושר ישנם
    חוקים אחדים, וכל מי שילמד חוקים אלה ויציית להם, יוכל, בודאות מתמטית, להתעשר.
    כסף ורכוש נובעים כתוצאה מעשייה של דברים בדרך מסוימת, ואלה שפועלים לפי אותה דרך
    מסוימת – בין אם ביודעין או במקרה – מתעשרים, בעוד אלה שאינם פועלים בדרך מסוימת – גם
    אם יעבדו קשה מאד ויהיו מוכשרים ביותר– יישארו עניים.
    קיים חוק בטבע לפיו סיבות דומות מביאות לתוצאות דומות, ולפיכך, כל אדם שילמד לפעול בדרך
    מסוימת יתעשר באופן ודאי.
    את נכונותה של ההצהרה דלעיל נציג באמצעות העובדות הבאות:
    ההתעשרות אינה תלויה בסביבה, כי אילו היה הדבר כך, כל האנשים בסביבה מסוימת היו
    מתעשרים. כל אנשים שמתגוררים בעיר אחת היו עשירים, בעוד אלה המתגוררים בעיר אחרת היו
    כולם עניים, או כל תושבי מדינה אחת היו טובעים בעושר, בעוד תושבי המדינה הסמוכה בעוני.
    אבל האמת היא שהעושר והעוני מתגוררים זה בצד זה, באותה סביבה, ולעתים באותם תחומי
    עיסוק. מאחר וניתן למצוא שני אנשים, שניהם מתגוררים באותו מקום ועוסקים באותו תחום,
    אחד התעשר והשני נותר עני, מצביע הדבר על כך שבעיקרו של דבר התעשרות אינה עניין של
    סביבה. ייתכן וישנן סביבות נוחות יותר מאחרות, אבל כאשר שני אנשים מאותו תחום עיסוק
    נמצאים באותה שכונה והאחד מתעשר בעוד השני אינו מצליח, מצביע הדבר על כך שהתעשרות
    היא תוצאה של פעולה בדרך מסוימת.
    יתר על כן, היכולת לפעול באותה דרך מסוימת אינה קשורה כלל למידת הכישרון, כי ישנם אנשים
    רבים, מוכשרים מאד, שבכל זאת נותרו עניים, בעוד אחרים מוכשרים הרבה פחות, התעשרו.
    כאשר אנו חוקרים את אלה שהתעשרו, אנו מוצאים שמדובר באנשים ממוצעים מכל הבחינות,
    אין להם כשרונות או יכולות גדולות יותר מאשר לאנשים אחרים. ברור שהם אינם מתעשרים
    בזכות הכישרון והיכולות שחסרים לאנשים אחרים, אלא בגלל שהם פעלו בדרך מסוימת.
    התעשרות אינה תוצאה של חיסכון, או קימוץ. ישנם קמצנים רבים שנותרו עניים, ובזבזנים ללא
    תקנה שהתעשרו.
    ההתעשרות אף אינה קשורה גם לעיסוק בתחומים שאחרים נכשלו בהם, כי ניתן למצוא שני
    אנשים מאותו תחום עיסוק שעושים, לעתים, כמעט בדיוק את אותם דברים, האחד מתעשר בעוד
    השני נותר עני או פושט רגל.
    מכל הדברים האמורים, עלינו להסיק את המסקנה שהתעשרות היא תוצאה של פעולה בדרך
    מסוימת.
    אם התעשרות היא תוצאה של פעולה בדרך מסוימת, ואם סיבות דומות מביאות תמיד לתוצאות
    דומות, אזי כל אדם שיכול לפעול באותה דרך יכול להתעשר, וכל העניין הופך למדע מדויק.
    נשאלת השאלה האם אותה דרך מסוימת אינה קשה עד כדי כך שרק בודדים מסוגלים לנהוג לפיה.
    כפי שראינו, דבר זה אינו יכול להיות נכון (בכל הקשור ליכולת טבעית). אנשים מוכשרים
    מתעשרים, ונטולי כישרון מתעשרים; אנשים מבריקים מבחינה אינטלקטואלית מתעשרים,
    ואנשים טיפשים מאד מתעשרים; אנשים חזקים מבחינה פיזית מתעשרים, ואנשים חלשים וחולים
    מתעשרים.
    כמובן, מידה מסוימת של יכולת חשיבה והבנה חיונית בתהליך, אבל כל אדם שמסוגל לקרוא
    ולהבין מילים אלה יכול ללא ספק להתעשר.
    לא מדובר גם בעניין של סביבה. אכן, המיקום חשוב במידת מה. אין טעם לנסוע ללב מדבר סהרה
    ולצפות לעשות שם עסקים מוצלחים.
    ההתעשרות קשורה בצורך לשאת ולתת עם אנשים ולהיות במקום בו חיים אנשים כדי שניתן
    יהיה לנהל איתם עסקים, ואם אנשים אלה נוטים לנהל עסקים באופן בו אתה נוהג לעשות זאת,
    מה טוב. אבל משמעות הסביבה אינה חורגת מכך. אם מישהו אחר בעירך יכול להתעשר, גם אתה
    יכול, ואם מישהו אחר במדינה בה אתה חי התעשר, גם אתה יכול.
    שוב, לא מדובר בבחירת סוג של תחום עיסוק או מקצוע. אנשים מתעשרים מכל תחומי העסקים
    ובכל המקצועות, בעוד שכניהם שמעבר לדלת, שעוסקים באותו תחום, נותרים בעוניים.
    ייתכן ותצליח יותר בתחום עיסוק שחביב עליך ומתאים לך. אם אתה מצויד בכשרונות אחדים,
    מפותחים דים, תצליח יותר בתחום שעושה שימוש בכשרונות אלה.
    כמו כן, תצליח יותר בתחום עיסוק שמתאים למקום מגוריך: רוב הסיכויים שדוכן לממכר גלידה
    יצליח יותר במקום עם מזג אוויר חם מאשר בגרינלנד, ודיג סלמון יצליח יותר בצפון-מערב מאשר
    בפלורידה, שם אין דגי סלמון כלל.
    אבל, מלבד מגבלות כלליות אלה, ההתעשרות אינה תלויה בתחום עיסוק מסוים, אלא ביכולת
    ללמוד לפעול בדרך מסוימת. אם אתה עוסק כעת בתחום כלשהו ומישהו בסביבתך מתעשר
    מעיסוק באותו תחום עיסוק, בעוד אתה אינך מתעשר, פירושו של דבר שאינך פועל באותה דרך
    מסוימת כפי שהאדם האחר פועל.
    איש אינו מנוע מלהתעשר בשל מחסור בהון. אמת, ככל שהונך יגדל תהפוך הצמיחה קלה ומהירה
    יותר, אבל מי שברשותו הון הוא כבר עשיר ואינו צריך לשאול את עצמו כיצד להפוך לכזה. גם אם
    אתה עני, אם תתחיל לפעול בדרך מסוימת תתחיל להתעשר ולצבור הון. צבירת ההון היא חלק
    מתהליך ההתעשרות והיא חלק מהתוצאה שנגרמת ללא כל ספק מפעולה בדרך מסוימת.
    ייתכן ואתה האדם העני ביותר ביבשת ואתה שקוע בחובות. ייתכן ואין לך חברים, השפעה או
    משאבים, אבל אם תתחיל לפעול בדרך המסוימת, תתחיל ללא כל ספק להתעשר, כי סיבות דומות
    גורמות לתוצאות דומות. אם אין לך הון, תוכל להשיג הון. אם אתה עוסק בתחום הלא נכון,
    תתחיל לעסוק בתחום הנכון. אם אתה גר במקום הלא נכון, תוכל לעבור למקום הנכון.
    ותוכל לעשות זאת על ידי שתתחיל לפעול בדרך מסוימת בתחום העיסוק הנוכחי שלך ובמקום
    המגורים הנוכחי שלך, והדבר יניב תוצאות. אתה חייב להתחיל לחיות בהרמוניה עם החוקים
    ששולטים ביקום.


<strong>    פרק 3</strong>
<strong>    האם יש מונופול על ההזדמנות?</strong>
    אף אחד לא נותר עני רק בגלל שלאנשים אחרים יש מונופול על העושר והם הקימו סביבו גדר
    שחוסמת את דרכו את העושר. ייתכן ותחומי עיסוק מסוימים נעולים בפניך, אבל ישנם ערוצים
    אחרים שפתוחים לך.
    בתקופות שונות פונים גלי ההזדמנות בכיוונים שונים, לפי המצב הכללי המסוים אליה הגיעה
    ההתפתחות החברתית. במקום לנסות לשחות נגד הזרם, אדם שיזרום עם הגאות ייהנה משפע של
    הזדמנויות.
    לפיכך אף הזדמנות לא נמנעה מהפועלים, בין אם בודדים או מעמד שלם. הפועלים אינם
    &quot;מדוכאים&quot; על ידי אדוניהם; הם אינם &quot;חסומים&quot; על ידי הארגונים והעסקים הגדולים. כמעמד, הם
    נמצאים במקום בו הם נמצאים כי הם אינם פועלים בדרך מסוימת.
    מעמד הפועלים יוכל להפוך למעמד האדונים כאשר יתחיל לפעול בדרך מסוימת. חוק העושר תקף
    עבורם כפי שהוא תקף לכל האחרים. זהו השיעור שעליהם ללמוד, וכל עוד ימשיכו לנהוג כפי
    שהם נוהגים עתה, יישארו במקום בו הם נמצאים. לעומתם, הפועל הבודד אינו חייב לנהוג כפי
    שנוהג המעמד כולו, כלומר תוך התעלמות מהחוקים הללו; הוא רשאי לזרום על גלי ההזדמנות אל
    העושר וספר זה יסביר לו כיצד.
    איש אינו נותר עני בשל מחסור בעושר; קיים עושר במידה מספקת לכולם. רק מחומרי הבניה
    שקיימים בארצות הברית לבדה ניתן לבנות לכל משפחה על פני האדמה בית שגודלו כגודל גבעת
    הקפיטול בוושינגטון, ועל ידי טיפוח אינטנסיבי ניתן בארץ זו לייצר צמר, כותנה, פשתן, ומשי
    בכמות שתספיק להלביש כל אדם בעולם בבגדים נאים יותר מאלה שלבש שלמה המלך בכל שנות
    תהילתו, ומזון בכמות שתספיק להאכיל אותם ברווחה.
    כמות ההיצע הנראה לעין אינה מוגבלת, וכמות ההיצע הסמוי מן העין אינה מוגבלת.
    כל מה שקיים בעולם נוצר מחומר ראשוני ממנו נוצרים כל הדברים. כאשר הצורות הישנות
    מתפוגגות, נוצרות ללא הרף צורות חדשות, שמקורן אחד.
    אין הגבלה על כמות החומר נטול-הצורה, או הישות הראשונית. היקום נוצר ממנו, אך לא נוצל
    כולו לבניית היקום. ישות זו חלחלה ומילאה בחומר גלם ראשוני את המרווחים שבתוך ובין
    הצורות הנראות לעין שביקום. אך גם אם נייצר פי עשרת אלפים מכפי שכבר נוצר, עדיין לא
    נצליח למצות את היצע חומר הגלם של היקום.
    לפיכך, איש אינו עני כי הטבע עני או כי אין מספיק עבורו.
    הטבע הנו מאגר בלתי נדלה של עושר; ההיצע לעולם לא ייגמר. הישות הראשונית מלאה באנרגיה
    יצירתית, והיא מייצרת ללא הרף צורות נוספות. כאשר היצע חומרי הבנייה ייגמר, כמות נוספת
    תיווצר. כאשר הקרקע תנוצל עד תום כך שלא ניתן יהיה עוד לגדל בה דברי מזון וצורכי הלבשה,
    היא תתחדש או שקרקע חדשה תתווסף אליה. כאשר כל הזהב והכסף ייכרה מן האדמה, אם
    האנושות תהיה עדיין במצב של התפתחות חברתית שיצריך את קיום הזהב והכסף, אלה ייווצרו
    מחדש מתוך החומר נטול-הצורה. החומר נטול-הצורה נענה לצורכי האדם; הוא לא יניח ליקום
    להישאר ללא הטוב.
    הדבר נכון לגבי האדם באופן קולקטיבי. המין האנושי בכללותו תמיד יהיה עשיר מאד, ואם ישנם
    בני אדם עניים, הדבר נובע מכך שהם אינם פועלים באותה דרך מסוימת שגורמת לאדם להתעשר.
    החומר נטול-הצורה הוא חומר חכם; זהו חומר חושב. הוא חי ודוחף תמיד לכיוון העצמת החיים.
    הדחף הטבעי והמושרש של החיים הוא לחיות יותר; טבעה של התבונה להרחיב את עצמה,
    וטבעה של ההכרה לבקש להרחיב את גבולותיה ולמצוא ביטוי מלא יותר. עולם הצורות נברא
    מחומר נטול-צורה שהתגלם בתוך צורה כדי לבטא את עצמו באופן מלא יותר.
    היקום אינו אלא נוכחות עצומה וחיונית והוא נע תמיד ובאופן טבעי לקראת חיים נוספים
    ולקראת תפקוד מלא יותר.
    הטבע נוצר לשם התפתחות החיים, והדחף המניע שלו הוא העצמת החיים. עקב כך, כל מי שיכול
    לשרת את החיים ייהנה משפע. לא ייתכן מחסור אלא אם כן אלוהים יסתור את עצמו ויאיין
    (ירוקן מתוכן) את עבודתו שלו.
    אף אדם לא נותר עני כי יש מחסור בעושר. מאוחר יותר אציג עובדה זו לפיה אפילו משאבי
    החומר נטול-צורה נשמעים לפקודתו של האדם שפועל וחושב בדרך מסוימת. 


<strong>    פרק 4</strong>
<strong>    העיקרון הראשון של מדע ההתעשרות</strong>
    המחשבה היא הכוח היחיד שמסוגל לייצר עושר ממשי מתוך החומר נטול-הצורה. החומר ממנו
    עשויים כל הדברים הוא חומר חושב, והמחשבה על צורה בתוך חומר זה מניבה את הצורה.
    הישות הראשונית נעה על פי מחשבות. כל צורה ותהליך שקיימים בטבע אינם אלא ביטויים
    נראים לעין של מחשבה בישות הראשונית. כאשר החומר נטול-הצורה חושב על צורה, הוא לובש
    את אותה צורה; כאשר הוא חושב על תנועה, הוא מבצע את התנועה. כך נבראו כל הדברים. אנו
    חיים בעולם שנברא ממחשבה ומהווה חלק מיקום שנברא ממחשבה. המחשבה על יקום בתנועה
    שעוברת בחומר נטול-הצורה, וחומר החשיבה – שנע בהתאם לאותה מחשבה – לבשו צורה של
    מערכות פלנטריות, ששימרו את אותה צורה. חומר החשיבה לבש את צורת המחשבה שנהגתה,
    והוא נע עתה בהתאם לאותה מחשבה.
    מתוך היצמדות לרעיון של מערכת מעגלית של שמשות ועולמות, לבש הרעיון את צורתם של
    אותם גופים והוא נע עמם בהתאם לאותה המחשבה. כאשר חושבים על עץ אלון שצומח לאיטו,
    המחשבה נעה ומייצרת את העץ למרות שייתכן ויידרשו מאות בשנים כדי להשלים את המלאכה.
    בתהליך היצירה, נראה שהחומר נטול-הצורה נע לפי קווי המתאר של התנועה שהוא עצמו יצר.
    במילים אחרות, המחשבה על עץ אלון אינה גורמת ליצירה מיידית של עץ בעל ממדים, אלא היא
    מתחילה להניע כוחות שיבראו בסופו של דבר את העץ, לפי קווי המתאר של צמיחתו.
    כל מחשבה על צורה שמתקיימת בחומר החשיבה, גורמת ליצירת צורה, אבל תמיד, או לפחות
    בדרך כלל, לפי קווי המתאר הקיימים של הצמיחה והפעולה.
    המחשבה על בית בסגנון מסוים שמוטבעת בישות הראשונית, אינה גורמת ליצירה מיידית של
    הבית, אבל היא עשויה לגרום להנעה של אנרגיות יצירתיות שכבר פועלות בעולם הסחר והחליפין
    בערוצים כאלה שיגרמו לבניה מואצת של הבית. ואם לא קיימים ערוצים באמצעותם תוכל
    האנרגיה היצירתית לפעול, אזי הבית ייווצר ישירות מהישות הראשונית, מבלי להמתין לתהליכים
    האיטיים של העולם האורגני והבלתי אורגני.
    לא ניתן להטביע מחשבה על צורה בישות הראשונית מבלי לגרום לבריאתה של אותה צורה.
    האדם הוא מרכז חשיבה והוא מסוגל לברוא מחשבה. כל הצורות שהאדם מייצר בידיו חייבות
    תחילה להתקיים במחשבתו. לא ניתן לעצב צורה אלא אם כן חשב עליה תחילה.
    עד היום, הגביל המין האנושי את מאמציו אך ורק לעבודת כפיים, והוא משקיע עבודה ידנית
    בעולם הצורות תוך שהוא מבקש לשנות את הצורות הקיימות. המין האנושי מעולם לא חשב
    לנסות לגרום ליצירה של צורות חדשות על ידי הטבעת המחשבה בחומר נטול-הצורה.
    כאשר אדם חושב מחשבה-צורה, הוא נוטל את החומר מבין הצורות שקיימות בטבע ובורא תמונה
    של הצורה שבמחשבתו. עד היום לא נעשה כמעט כל מאמץ לשתף פעולה עם התבונה נטולת-
    הצורה – כדי &quot;לשתף פעולה עם אלוהים&quot;. האדם הבודד לא חלם שהוא יכול לעשות מה שאלוהים
    עושה. האדם עיצב מחדש ושינה צורות קיימות באמצעות עבודת כפיים ולא נתן את ליבו כלל
    לשאלה האם ייתכן להפיק דברים מתוך החומר נטול-הצורה על ידי שיגור מחשבות לעברו.
    אנו מציעים להוכיח שניתן לעשות זאת – להוכיח שכל אדם יכול לעשות זאת – וגם להראות
    כיצד. אך תחילה, עלינו להניח שלוש הנחות יסוד בסיסיות.
    תחילה, אנו מניחים שקיים חומר נטול-צורה ממנו הכל נברא. כל האלמנטים הרבים שאנו רואים
    אינם אלא ייצוג שונה של אלמנט אחד. כל הצורות הרבות שנמצאות בטבע האורגני והבלתי
    אורגני אינן אלא צורות שונות שנבראו מאותו חומר. וחומר זה הוא חומר החשיבה – המחשבה
    שמתקיימת בתוכו מייצרת את צורת המחשבה.
    המחשבה שמתקיימת בתוך חומר החשיבה מייצרת צורות שונות. האדם אינו אלא מרכז חשיבה,
    והוא מסוגל לחשוב מחשבה מקורית. אם האדם מסוגל לשדר את מחשבתו לחומר החשיבה
    הראשוני, הוא מסוגל גם לגרום לתהליך של בריאה, או יצירה של אותו דבר עליו הוא חושב.
    לסיכום:
    קיים חומר חשיבה ממנו נבראו כל הדברים, ואשר בצורתו הראשונית, חודר וממלא את כל החלל
    ביקום.
    מחשבה שמתקיימת בתוך חומר זה מייצרת את אותו דבר שמשקף את המחשבה.
    האדם מסוגל לברוא דברים במחשבתו, ועל ידי הטבעת אותה מחשבה בחומר נטול-הצורה, הוא
    מסוגל לגרום להיווצרות אותו דבר עליו הוא חושב.
    ניתן לשאול האם אני יכול להוכיח הצהרות אלה, ומבלי להיכנס לפרטים תשובתי היא שאני יכול
    לעשות זאת באמצעות לוגיקה וגם באמצעות ניסוי.
    אם אשחזר לאחור את התהליך החל משלב התופעה, עבור דרך הצורה, ועד למחשבה, אגיע לחומר
    החשיבה הראשוני, ואם אלך קדימה מחומר החשיבה הראשוני, אגיע לכך שהאדם מסוגל ליצור
    את הדבר עליו הוא חושב.
    גם בדרך הניסוי גיליתי שהטיעון נכון וזוהי ההוכחה החזקה ביותר שלי.
    אם קיים אדם אחד שקריאה בספר זה הפכה אותו לעשיר על ידי שפעל על פי הוראותיי, זוהי
    ראייה שתומכת בטענתי, אולם אם כל אדם שיעשה מה שאני מורה לו לעשות אכן יתעשר, זוהי
    הוכחה חיובית שתהיה נכונה כל עוד אין אדם שעבר את התהליך ונכשל. התיאוריה נכונה כל עוד
    התהליך לא נכשל, והתהליך לא ייכשל, כי כל מי שיפעל בדיוק לפי הכתוב בספר זה, יתעשר.
    כבר ציינתי קודם שאנשים מתעשרים על ידי שהם פועלים בדרך מסוימת, וכדי לעשות זאת,
    עליהם להתחיל לחשוב בדרך מסוימת.
    דרכו של אדם לפעול היא תוצאה ישירה של הדרך בה הוא חושב על הדברים.
    כדי לפעול בדרך הרצויה, יש לרכוש מיומנות חשיבה רצויה. זהו הצעד הראשון בדרך להתעשרות.
    ולחשוב בדרך הרצויה פירושו לחשוב אמת ללא קשר עם מראית העין.
    כל אדם ניחן ביכולת מולדת וטבעית לחשוב כרצונו, אולם המאמץ שנדרש לשם כך הוא גדול מאד
    בהשוואה למאמץ שנדרש כדי לחשוב מחשבות שמתבססות על הרושם החיצוני. לחשוב מחשבות
    על פי מראה חיצוני זה קל; לחשוב מחשבות אמת ללא קשר עם המראה החיצוני זוהי עבודה קשה
    שדורשת השקעה רבה יותר מאשר בכל עבודה אחרת שאנו נדרשים לבצע.
    אין עבודה שגורמת לבני אדם להתכווץ יותר מאשר חשיבה קבועה ורצופה. זוהי העבודה הקשה
    בעולם. הדבר נכון במיוחד כאשר האמת מנוגדת לרושם החיצוני. כל מופע בעולם החיצוני נוטה
    ליצור צורה מקבילה במוחו של המתבונן, וניתן למנוע זאת רק על ידי היצמדות למחשבה של
    אמת.
    התבוננות בעוני תגרום ליצירת צורות מקבילות במחשבה, אלא אם כן תיצמד לאמת שהעוני לא
    באמת קיים, אלא רק שפע.
    דרושה עוצמה רבה כדי לחשוב על בריאות כשמוקפים במחלות או כדי לחשוב על עושר
    כשמוקפים בעוני, אולם מי שרוכש לעצמו עוצמה זו הופך לשליט על מחשבתו ויוכל לכבוש את
    גורלו ולהשיג כל שירצה.
    ניתן לרכוש עוצמה זה רק על ידי היצמדות לעובדה המהותית שנמצאת בבסיסה של כל מראית
    העין, והיא שקיימת ישות חשיבה אחת ממנה ודרכה כל הדברים נבראים.
    כאשר נבין זאת, נשתחרר מכל הספקות והפחדים כי נדע שאנו יכולים לברוא כל מה שיעלה
    בדעתנו, לקבל כל מה שנרצה, ולהפוך למה שאנו רוצים להיות. בשלב הראשון בדרך אל
    ההתעשרות, יש להאמין בשלוש הנחות היסוד שתוארו קודם לכן בפרק זה, וכדי להדגישן, אחזור
    עליהן שנית:
    קיים חומר חשיבה ממנו כל הדברים נבראו, והוא, בצורתו הראשונית, חודר ומחלחל וממלא את
    חלל היקום.
    מחשבה בתוך חומר זה מייצרת את הדבר שמשקף את המחשבה.
    אדם יכול ליצור דברים במחשבתו, ועל ידי הטבעת אותה מחשבה בחומר נטול- הצורה, הוא גורם
    להיווצרותו של אותו דבר עליו חשב.
    יש להניח בצד את כל העקרונות האחרים של היקום, ולשנן עקרון זה עד שייקבע במוחך ויהפוך
    לטבע שני. יש לקרוא את אותן הצהרות שוב ושוב. לשנן כל מילה ולהרהר בהן עד שתאמין
    באמונה שלמה במשמעותן. כאשר הספק מחלחל, יש לסלקו. אין להקשיב לטיעונים מנוגדים
    לרעיון זה. אין ללכת לכנסים או להרצאות בהן נאמרים או נלמדים רעיונות מנוגדים. כל בלבול
    בהבנה ובאמונה יורידו לטמיון את מאמציך.
    אין לשאול מדוע הדברים נכונים ואין לעסוק בספקולציות כיצד ומדוע זה נכון. פשוט יש לבטוח
    בהם. מדע ההתעשרות מתחיל בקבלה מוחלטת שלהם.


<strong>    פרק 5</strong>
<strong>    להעצים את החיים</strong>
    עליך להיפטר משרידי המחשבה הישנה שקיים כוח אלוהי שרצונו להשאיר אותך בעונייך או
    שמטרתו תושג על ידי כך שתישאר עני.
    הישות החכמה שהיא הכל, נמצאת בכל, ובה חי הכל ואשר חיה בתוכך, היא חומר חי ובעל הכרה.
    בהיותה חומר שחי מתוך הכרה, תשוקתה המולדת והטבעית היא בהעצמת חייו של כל יצור תבוני
    חי. כל יצור חי חייב לבקש תמיד להרחיב את חייו, כי החיים, בעצם קיומם, חייבים להעצים את
    עצמם.
    זרע שנופל לאדמה, נכנס לפעולה, ובכך מייצר מאות זרעים נוספים; החיים, באמצעות החיים,
    מכפילים את עצמם. זהו תהליך שגדל לנצח. ואם הם חפצי חיים בכלל, עליהם לנהוג כך.
    גם התבונה כפופה לאותו צורך בהתרחבות. כל מחשבה שאנו חושבים גורמת לנו להזדקק
    למחשבה נוספת; ההכרה מתרחבת ללא הרף. כל עובדה שאנו לומדים גורמת לנו ללמוד עובדה
    נוספת; הידע מתעצם ללא הרף. כל כשרון שאנו מטפחים מעורר בנו את התשוקה לטפח כשרון
    אחר; אנחנו כפופים לדחף של החיים לבקש לעצמם ביטוי, והדבר מניע אותנו לרצות לדעת יותר,
    לעשות יותר, ולהיות יותר.
    כדי לדעת יותר, לעשות יותר, ולהיות יותר, עלינו להצטייד ביותר. עלינו להיות מצוידים בדברים
    בהם נוכל להשתמש, כי אנחנו לומדים, עושים ומתפתחים רק על ידי שימוש בדברים. עלינו
    להתעשר כדי שנוכל לחיות יותר.
    השאיפה לעושר היא היכולת לבקש מימוש גדול יותר של החיים. כל שאיפה אינה אלא מאמץ של
    היכולות שטרם מומשו להיכנס לפעולה. הדבר שמעורר את השאיפה הוא הכוח שמבקש לבוא
    לידי ביטוי. הדחף שגורם לך לרצות יותר כסף זהה לדחף שגורם לצמח לפרוח; אלה הם החיים
    שמבקשים ביטוי ממשי ומלא יותר.
    החומר החי חייב להיות כפוף לחוק הטבעי של כל צורות החיים. התשוקה לחיות מחלחלת לתוכו,
    וגורמת לו לחוש צורך לברוא דברים. חומר זה מבקש לחיות יותר דרכך ובאמצעותך. לפיכך הוא
    מעוניין שיהיו לך כל הדברים בהם תוכל להשתמש.
    רצונו של האל הוא שתתעשר. הוא רוצה שתתעשר כי הוא יכול לבטא את עצמו טוב יותר כאשר
    יש לך דברים רבים בהם תוכל להשתמש כדי לבטא אותו. הוא יוכל לחיות בך יותר אם תינתן לך
    שליטה בלתי מוגבלת על אמצעי החיים.
    היקום מבקש להשיג עבורך כל מה שאתה רוצה.
    הטבע ידידותי לתוכניותיך.
    הכל מיועד לך באופן טבעי.
    עליך להחליט שהדבר נכון.
    ואולם, מטרתך חייבת לדור בהרמוניה עם מטרת הכל. עליך לרצות בחיים אמיתיים, ולא
    בתענוגות סרק או בהנאה חושית. החיים הם ביצוע של פונקציה, והאדם חי את חייו רק כאשר
    הוא מבצע את כל הפונקציות להן הוא מסוגל – פיזית, מנטלית ורוחנית – מבלי להגזים באף
    אחת מהן.
    אינך רוצה להתעשר כדי לחיות בחזירות כדרך החיות. אלה אינם חיים. אולם מימושן של כל
    הפונקציות הפיזיות מהווה חלק מהחיים, ולא ניתן לחיות באופן מלא אם מתכחשים לעובדה
    שלגופנו דחפים נורמלים ובריאים.
    אינך רוצה להתעשר רק כדי ליהנות מתענוגות מנטליים, לרכוש ידע, לממש אמביציה, להשיג את
    זולתך, להיות מפורסם. כל אלה מהווים חלק לגיטימי של החיים, אולם אדם שחי למען תענוגות
    האינטלקט בלבד יחיה חיים חלקיים, ולעולם לא יהיה מסופק.
    אינך רוצה להתעשר רק למען הזולת או לאבד את עצמך למען גאולת המין האנושי כדי לחוות את
    שמחת הנדבנות וההקרבה. שמחת הנשמה היא רק חלק מהחיים, והיא אינה טובה או אצילית
    יותר מכל חלק אחר.
    אתה רוצה להתעשר כדי שתוכל לאכול, לשתות ולשמוח כשהשעה נאה לכך; כדי שתוכל להקיף
    את עצמך בדברים יפים, לנסוע למרחקים, להזין את המוח, ולפתח את האינטלקט; כדי שתוכל
    לאהוב אחרים, לעשות מעשים נעימים, ולמלא תפקיד ראוי בסיוע לעולם למצוא את האמת.
    אבל יש לזכור שעודף אלטרואיזם אינו טוב יותר או אצילי יותר מאנוכיות קיצונית; בשני המקרים
    מדובר בטעות. יש להיפטר מהרעיון שאלוהים רוצה שתקריב את עצמך למען אחרים וכי בדרך זו
    תוכל להבטיח את אהדתו. אלוהים אינו דורש זאת. אלוהים רוצה שתממש את עצמך באופן המלא
    ביותר, למענך ולמען אחרים. ואין דרך טובה יותר לעזור לאחרים מאשר הפקת המרב מעצמך.
    תוכל להפיק את המרב מעצמך רק על ידי שתתעשר, לכן ראוי ומכובד שתשקיע תחילה כל
    מחשבה במלאכת ההתעשרות.
    יחד עם זאת, יש לזכור כי השאיפה החומרית משותפת לכולם, ותנועותיה חייבות להיות מכוונות
    להעצמת חיי הכל. היא אינה יכולה לפעול על ידי צמצום חיי האחר, כי היא קיימת בכל, ומבקשת
    באופן שווה עושר וחיים לכל.
    הישות החכמה תבצע עבורך דברים, אולם היא לא תיקח דברים ממישהו אחר כדי לתת לך אותם.
    יש להיפטר ממחשבה על תחרות. תפקידך ליצור ולא להתחרות במה שכבר קיים.
    אין לקחת משהו ממישהו.
    אין לנהל משא ומתן עיקש ומתוחכם.
    אין להונות או לנצל לרעה. אין להניח למישהו לעבוד עבורך בעבור פחות משכרו.
    אין לחמוד את רכושם של אחרים או להתבונן בו בעיניים כלות. אין לאיש דבר שלא תוכל לקבל
    מבלי שתיאלץ לקחת זאת מהם.
    עליך להפוך ליוצר, לא למתחרה. כך תקבל את מה שאתה רוצה, אבל כאשר זה יקרה, כל אדם
    עליו אתה משפיע יקבל יותר מכפי שיש לו עתה.
    אני מודע לכך שישנם כאלה שזוכים בסכומי כסף גדולים בדרכים הפוכות להצהרות שמושמעות
    בפסקה שלעיל, ועלי להוסיף על כך מספר מילות הסבר. אנשים שמתעשרים כך עושים זאת
    בעזרת יכולת התחרות המדהימה שלהם, ולעתים הם מתחברים, שלא מדעת, לחומר הראשוני,
    למטרותיו ותנועותיו להעצמת הכלל באמצעות ההתפתחות התעשייתית. רוקפלר, קרנגי, מורגן
    ואחרים שימשו שלא מדעת כסוכניו של הכוח העליון לביצוע העבודה החיונית של הקמה וארגון
    התעשייה היצרנית, שתרמה בסופו של דבר רבות להעצמת חיי הכל. אולם ימיהם חלפו זה מכבר.
    הם ארגנו את הייצור ואחריהם יבואו עד מהרה אדריכלי ההמון, שיבנו את מכונת ההפצה.
    כמו זוחלים עצומים מהתקופה הפרה-היסטורית הם משחקים תפקיד חיוני בתהליך האבולוציוני,
    אולם אותו כוח שהניע אותם גם ייפטר מהם. כמו כן, יש לזכור היטב שהם מעולם לא היו באמת
    עשירים; עיון בחייהם הפרטיים של רוב המשתייכים למעמד זה מראה שרובם היו נבזים ושפלים.
    עושר שמתקבל כתוצאה מתחרות לעולם לא יניח את הדעת ולא יהיה בר-קיימא. היום הוא שלך,
    מחר של מישהו אחר.
    זכור, אם אתה רוצה להתעשר בדרך מדעית ובטוחה, עליך לחדול לחלוטין מחשיבה תחרותית. אל
    לך לחשוב, ולו לרגע, שההיצע מוגבל. ברגע שתתחיל לחשוב שכל הכסף כבר &quot;נתפס&quot; ונשלט על
    ידי אחרים, וכי עליך להתאמץ וליזום חוקים שיעצרו תהליך זה, בו ברגע תצלול לחשיבה
    תחרותית וכושר היצירה והבריאה שלך יעלמו.
    וגרוע מכך, בדרכך תעצור, ככל הנראה, גם את התנועה היצירתית שכבר התחלת להניע.
    זכור שבהרי העולם שוכן זהב שטרם נחשף וערכו מיליונים רבים של דולרים. זכור שגם אם זהב
    זה לא היה קיים, היה נוצר זהב חדש מתוך חומר המחשבה כדי למלא את צרכיך.
    זכור שהכסף שאתה זקוק לו יבוא, גם אם יהיה צורך להוביל אלף בני אדם כדי שיגלו מכרות זהב
    חדשים מחר.
    לעולם אל תתבונן רק בהיצע הקיים אלא בעושר האינסופי של החומר נטול-הצורה, ודע שהוא נע
    לקראתך במהירות בה אתה יכול לקבל ולהשתמש בו. איש אינו יכול למנוע ממך לקבל את שמגיע
    לך על ידי &quot;חסימת&quot; ההיצע הקיים.
    לכן אל תחשוב ולו לרגע שעליך להזדרז, שאם לא כן כל אתרי הבניה הטובים ייתפסו בטרם תהיה
    מוכן לבנות את ביתך. לעולם אל תדאג בכל הקשור לקרנות ולתאגידים ואל תחשוש שהם עומדים
    לרכוש את כל העולם. לעולם אל תפחד שמא לא תשיג את מבוקשך כי מישהו אחר &quot;השיג אותך&quot;.
    זה לא יכול לקרות.
    אינך מבקש דבר שהוא רכושו של מישהו אחר; אתה גורם לרצונך להתממש מתוך החומר נטול-
    הצורה, ואין גבול להיצע. היצמד להצהרות הבאות:
    קיים חומר חשיבה ממנו כל הדברים נבראו, והוא, בצורתו הראשונית, חודר ומחלחל וממלא את
    חלל היקום.
    מחשבה בתוך חומר זה מייצרת את הדבר שמשקף את המחשבה.
    אדם יכול ליצור דברים במחשבתו, ועל ידי הטבעת אותה מחשבה בחומר נטול-הצורה, הוא גורם
    להיווצרותו של אותו דבר עליו חשב.


<strong>    פרק 6</strong>
<strong>    כיצד העושר בא אליך</strong>
    כאשר אני טוען שאין להתמקח, אינני מתכוון שאסור לנהל משא ומתן בכלל או שאתה מעל
    לצורך לסחור עם עמיתיך בני האדם. כוונתי שאין לסחור עמם שבדרך שאינה הוגנת. אסור לקבל
    דבר מה בחינם, אולם רצוי להעניק לכל אדם יותר מכפי שקיבלת ממנו.
    אינך יכול לתת יותר מכפי שלקחת בערכים כספיים אולם אתה יכול לתת יותר תמורה מבחינת
    התועלת בהשוואה לערך הכספי שקיבלת. ייתכן שערך הנייר, הדיו, וכל חומר אחר בספר זה אינו
    שווה את הכסף ששילמת עבורו, אולם אם הרעיונות שמוצעים בו מביאים לך אלפי דולרים, הרי
    שלא הוטעית על ידי אלה שמכרו לך אותו. במושגים של תועלת, הם נתנו לך ערך גדול בעבור
    סכום כסף קטן.
    הבה נניח שברשותי תמונה שצוירה על ידי אחד מגדולי הציירים, ואשר בחברה מפותחת ערכה
    אלפי דולרים. אני לוקח אותה ל-Bay Baffin ובאמצעות &quot;תרגילי שיווק&quot; משכנע את אחד הילידים
    המקומיים לתת לי בעבורה פרוות בשווי של .$500 למעשה הטעיתי אותו, כי אין לו כל צורך
    בתמונה. אין בה כל תועלת עבורו והיא לא תוסיף דבר לחייו.
    אבל נניח שאתן לו רובה בשווי $50 כנגד הפרוות. זהו עסק טוב מבחינתו. יש לו שימוש לרובה.
    הוא יאפשר לו להשיג פרוות רבות ומזון רב, כלומר יוסיף לחייו בכל דרך אפשרית ויעשיר אותו.
    כאשר עוברים מהמישור התחרותי למישור היצירתי, יש לסרוק את הפעולות העסקיות בקפדנות
    רבה, ואם מסתבר שאתה מוכר למישהו דבר מה שאינו מוסיף לחייו יותר מהדבר אותו נתן לך
    בתמורה, אזי עליך להפסיק זאת. אינך חייב לנצח אף אחד בעסקים. ואם אתה עוסק בעיסוק
    שתכליתו לנצח אנשים, צא משם מיד.
    עליך לתת תמיד תמורה גבוהה יותר מכפי שגבית בכסף. אז ורק אז תוסיף ערך לעולם בכל
    טרנסקציה עסקית שתבצע.
    אם אתה מעסיק עובדים, עליך לדרוש מהם תמורה רבה מהשכר שהם מקבלים, אולם רצוי
    שתארגן את העסק שלך כך שיפעל על פי עיקרון הקידום, כך שכל עובד שמבקש לעשות זאת יוכל
    להתקדם מעט בכל יום.
    העסק שלך יכול להוות בדיוק מה שספר זה מהווה עבורך. עליך לנהל את העסק כך שיהווה מעין
    סולם עליו יוכל כל עובד לטפס כדי להעשיר את עצמו. אם ניתנה לו האפשרות, ולא נוצלה, אין זו
    אשמתך.
    ולבסוף, רק מכיוון שאתה מסוגל לברוא את העושר שלך מתוך החומר נטול-הצורה שמחלחל לכל
    הסביבה, אין זאת אומרת שהדבר ייפול עליך כך לפתע מהאטמוספירה וילבש צורה לנגד עיניך.
    למשל, נניח שאתה מעוניין במכונת תפירה. אינני מתכוון שעליך להטביע את המחשבה על מכונת
    התפירה בחומר החשיבה עד שהמכונה תתהווה מעצמה ללא מגע יד אדם, ותופיע בחדר בו אתה
    יושב או בכל מקום אחר. אם אתה מעוניין במכונת תפירה, היצמד לתמונה המנטלית שלה מתוך
    ודאות שהיא אכן מתהווה ונמצאת בדרכה אליך. לאחר שיצרת את המחשבה, תן אמון מוחלט
    נטול ספקות שמכונת התפירה נמצאת בדרכה אליך. לעולם אל תחשוב עליה ואל תדבר עליה בכל
    צורה אחרת אלא בודאות שהיא אכן מגיעה. התייחס אליה כאילו היא כבר שלך.
    היא תגיע אליך בכוחה של התבונה העליונה שפועלת על מוח האדם. אם אתה מתגורר במדינת
    מיין, ייתכן ויהיה צורך לערב אדם מטקסס או מיפן שיבצע עסקה מסוימת שתניב את הדבר
    שאתה רוצה. במקרה כזה, העסקה תביא תועלת לאותו אדם ולך באותה מידה.
    אל תשכח, אף לא לרגע, שחומר החשיבה עובר בכל, נמצא בכל, מתקשר עם הכל, ויכול להשפיע
    על כל דבר. שאיפתו של חומר החשיבה לחיים מלאים וטובים יותר גרמה ליצירת כל מכונות
    התפירה שכבר נוצרו, והיא יכולה לגרום ליצירת מיליוני מכונות נוספות – ואף תעשה זאת, בכל
    עת שהאדם יפעל בכוח הרצון והאמונה באותה דרך מסוימת.
    אין ספק שתוכל לקבל מכונת תפירה לביתך, ממש כפי שתוכל לזכות בכל מה שדרוש לך לשם
    קידום חייך וחיי אחרים.
    אל תהסס לפני שאתה מבקש דברים גדולים. כפי שאמר ישו &quot;כי לרצון היה מלפני אביכם לתת
    לכם את המלכות&quot;.
    החומר הראשוני מבקש לממש את עצמו דרכך ככל שיוכל, ומעוניין שיהיה לך את כל הדרוש כדי
    שתחיה חיים של שפע.
    אם תקבע בהכרתך את העובדה שהרצון להתעשר תואם את רצונו של הכוח העליון לביטוי שלם
    ומלא יותר, אזי אמונתך תהפוך בלתי מנוצחת.
    פעם אחת ראיתי ילד קטן יושב ליד פסנתר, מנסה לשווא להפיק אי אלו צלילים הרמוניים מבין
    המקשים. ראיתי את צערו ותסכולו על שאינו יכול לנגן מוזיקה ראויה. שאלתי אותו מהי סיבת
    עלבונו, והוא השיב, &quot;אני יכול לחוש במוזיקה בתוכי, אבל אינני מצליח להניע את אצבעותיי
    כהלכה.&quot; המוזיקה שבתוכו היתה הדחף של החומר הראשוני, דחף שהכיל את כל אפשרויות
    החיים. כל מה שהיה קשור למוזיקה ביקש להתבטא דרך אותו ילד.
    אלוהים, הישות העליונה, מנסה לחיות, לעשות וליהנות מדברים דרך האנושות. הוא אומר, &quot;אני
    רוצה ידיים שיבנו מבנים נפלאים, ינגנו הרמוניות מופלאות, יציירו ציורים מרהיבים. אני רוצה
    שרגליים ירוצו לעשות סידורים, עיניים יחזו ביופי שלי, לשונות ידברו אמת רבת עוצמה וישירו
    שירים מלבבים,&quot; וכן הלאה.
    כל האפשרויות מבקשות ביטוי דרך בני אדם. אלוהים רוצה שמי שניחן בכשרון מוזיקלי יהיה לו
    פסנתר או כלי אחר וגם כל האמצעים הדרושים לטיפוח מלא של כשרונותיו. הוא רוצה שמי
    שיכול להעריך יופי יוכל להקיף את עצמו בדברים יפים. שלזה שיכול להבחין באמת תינתן
    הזדמנות לנסוע ולהתבונן. הוא רוצה שאלה שיודעים להעריך בגדים ילבשו בגדים נאים, ואלה
    שיודעים להעריך אוכל טוב ייהנו ממזון משובח.
    הוא רוצה את כל אותם דברים כי הוא עצמו נהנה ומעריך אותם. זוהי בריאתו. אלוהים מעוניין
    בעצמו לנגן, לשיר, ליהנות מהיופי, לטעון לאמת, ללבוש בגדים נאים, ולאכול מזון משובח.
    &quot;אלוהים הוא הפועל בכם גם שתרצו וגם שתפעלו כטוב בעיניו&quot;, אמר השליח פול.
    הרצון לעושר הוא אינסופי והוא מבקש לבטא עצמו בך כפי שחיפש למצוא ביטוי בילד הקטן שליד
    הפסנתר.
    אז אל לך להסס מלבקש דברים גדולים. חלקך הוא להתמקד ולבטא את רצונך בפני אלוהים.
    רוב האנשים מוצאים רעיון זה קשה לעיכול. הם מחזיקים בדעה הישנה שהעוני וההקרבה
    העצמית מרצים את האלוהים. הם מסתכלים על העוני כחלק מתוכנית, כצורך של הטבע. לדעתם,
    אלוהים סיים את מלאכתו, ועשה כל שביכולתו, ורוב האנשים צריכים להישאר עניים כי אין
    מספיק לכולם. הם כל-כך נצמדים למחשבה שגויה זו עד שהם חשים בושה לבקש לעצמם עושר.
    הם מנסים שלא להזדקק ליותר מאשר מתי מעט, כמות צנועה שתספיק להם רק כדי לחיות פחות
    או יותר בנוחיות.
    אני נזכר עתה במקרה של תלמיד אחד שנאמר לו שעליו להעלות במוחו את תמונת הדברים בהם
    הוא חושק, כדי שהמחשבה היצירתית שלהם תוטבע בחומר נטול-הצורה. הוא היה אדם עני מאד,
    חי בבית שכור, השתכר למחייתו מיום ליום, ולא יכול היה להכיל את העובדה שכל העושר שייך
    לו.
    וכך, לאחר שהרהר בדבר, החליט שמה שדרוש לו זה שטיח חדש ותנור פחם שיחמם את ביתו
    בחורף. הוא מילא אחר ההוראות שבספר זה, וקיבל את אותם חפצים בתוך חודשים.
    אז הבין אותו אדם שלא ביקש די. הוא סרק את הבית בו חי, ותכנן את כל השיפורים שברצונו
    להכניס. הוא הוסיף, באופן מנטלי, חלון צרפתי כאן ועוד חדר שם עד שתמונת הבית האידיאלי
    הושלמה במוחו, ואז עבר לתכנן את הרהיטים.
    כשהוא נצמד לתמונה שבמוחו, החל לחיות בדרך המסוימת ולנוע לעבר מה שביקש להשיג – כיום
    יש לו בית אותו בנה על פי הצורה המנטלית שלו. כעת, לאחר שאמונתו התחזקה, הוא עומר
    להשיג דברים גדולים עוד יותר.
    משאלתו התקיימה לפי אמונתו, וכך זה גם אצלך – ואצל כולנו.


<strong>    פרק 7</strong>
<strong>    להכיר תודה</strong>
    בפרק הקודם הסברתי לקורא שהצעד הראשון לקראת התעשרות הוא להעביר את המחשבה על
    הדברים שברצונך להשיג לחומר נטול- הצורה. בהמשך תיווכח לדעת שכדי לעשות זאת יש צורך
    להתקשר עם התבונה נטולת- הצורה בדרך הרמונית.
    ליצירת יחסים הרמוניים יש חשיבות כה רבה עד שהחלטתי להקדיש לה מקום מיוחד ולתת
    הוראות שאם תקפיד לפעול לפיהן, הן יביאו אותך לאחדות מושלמת של השכל עם הכוח העליון,
    או האלוהים.
    את תהליך ההתאמה והכיוון המנטלי כולו ניתן לסכם במילה אחת: הכרת תודה.
    תחילה, יש להאמין שקיימת ישות נבונה, ממנה כל הדברים נובעים. שנית, יש להאמין שישות זו
    מעניקה לך כל שתחפוץ. ושלישית, הדרך בה תוכל להתקשר עמה היא על ידי הכרת תודה עמוקה.
    אנשים רבים שמכל הבחינות האחרות חייהם נראים מסודרים, נותרים עניים בשל היעדר הכרת
    תודה מצדם. לאחר שקיבלו מתנה אחת מאלוהים, הם מנתקים את החבל שמקשר בינם לבינו על
    ידי שהם מתכחשים לו.
    ברור שככל שאנו חיים קרוב למקור העושר, כך נקבל עושר רב יותר, וברור גם שנשמה שחיה
    בהכרת תודה נמצאת בקשר הדוק יותר עם האלוהים מזו שאף פעם אינה טורחת להכיר לו תודה.
    ככל שאנו מרבים לחוש הכרת תודה כלפי הכוח העליון כאשר דברים טובים באים אלינו, כך ירבו
    הדברים הטובים שיגיעו אלינו, ומהירות הגעתם תגבר. הסיבה לכך נעוצה בעובדה הפשוטה
    שהכרת תודה היא גישה מנטלית שמושכת את מערכת החשיבה ומקרבת אותה למקור ממנו באות
    הברכות.
    אם הרעיון שהכרת תודה מאפשרת לך לחיות בהרמוניה רבה יותר עם האנרגיות היצירתיות של
    היקום, חדש לך, שקול אותו בתשומת לב ותראה שהוא אכן נכון. הדברים הטובים שכבר הוענקו
    לך באו אליך מתוך ציות לאותם כללים. הכרת תודה תוביל את מחשבותיך לאורך הנתיב ממנו
    באים הדברים, תשמור עליך במצב של הרמוניה עם המחשבה היצירתית ותמנע ממך ליפול
    במלכודת החשיבה התחרותית.
    הכרת תודה לבדה יכולה לסייע לך להתבונן ללא הרף קדימה, ולמנוע ממך ליפול במלכודת
    המחשבה שההיצע מוגבל – מה שעלול להיות קטלני לתקוותיך.
    קיים חוק הכרת התודה, ואם ברצונך להשיג את התוצאות הרצויות עליך להתבונן בו היטב. חוק
    הכרת התודה הוא עיקרון טבעי לפיו התגובה שווה תמיד לפעולה ונמצאת תמיד בכיוון הפוך לה.
    שאיפתו של המוח לבטא הכרת תודה ולשבח את התבונה העליונה יש בה משום שחרור של כוח.
    אין כל אפשרות ששאיפה זו לא תעלה יפה ולא תגיע למקום אליו היא מיועדת, והתגובה לכך היא
    תנועה מיידית לעברך.
    &quot;היצמד לאלוהים, והוא ייצמד אליך.&quot; זו הצהרה בעלת אמת פסיכולוגית. אכן, אם הכרת התודה
    שלך חזקה ויציבה, תגובתה של הישות נטולת-הצורה תהיה חזקה ורציפה. תנועת הדברים שאתה
    רוצה להשיג תמיד תפנה לעברך. שים לב לגישה מלאת התודה בה נקט ישו, שאמר &quot;אבי, אודך כי
    שמעתני.&quot; לא ניתן לבטא כוח כה רב ללא הכרת תודה, כי היא שומרת על הקשר שמתקיים עם
    אותו כוח.
    אולם ערכה של הכרת התודה אינו טמון רק ביכולתה להשיג עבורך דברים נוספים בעתיד. ללא
    הכרת תודה אינך יכול להישמר לאורך זמן מפני מחשבות של תסכול וחוסר נחת.
    ברגע שתאפשר למוחך לשקוע בחוסר נחת, תתחיל לאבד קרקע. כאשר תרכז את תשומת לבך
    ברגיל, בשגרתי, בעני, במוזנח וברשע – ילבש מוחך את צורתם של אותם דברים. לאחר מכן
    ישודרו הצורות או התמונות המנטליות הללו לישות נטולת- הצורה, והרגיל, העני, המוזנח והרשע
    יבואו אליך.
    להשתקע בנחות פירושו להפוך לנחות ולהקיף את עצמך בדברים נחותים. מאידך, ריכוז תשומת
    הלב בטוב ביותר פירושו להקיף עצמך בטוב ביותר, ולהפוך לטוב ביותר. הכוח היצירתי שבתוכנו
    הופך אותנו לתמונת הדבר בו אנו מתרכזים. גם אנחנו עשויים מחומר חשיבה, וחומר החשיבה
    לובש תמיד את צורת הדברים עליהם הוא חושב.
    מחשבה של הכרת תודה מתמקדת ללא הרף בטוב ביותר. לפיכך, יש לה נטייה להפוך לטוב ביותר.
    היא לובשת את צורת הטוב ביותר, ותקבל את הטוב ביותר.
    כמו כן, אמונה נולדת מהכרת תודה. מחשבה של הכרת התודה מייחלת ללא הרף לדברים טובים,
    והציפייה הופכת לאמונה. האמונה נולדת בתגובה למחשבה של הכרת התודה, וכל גל של הכרת
    תודה מעצים את האמונה. אדם שאינו חש הכרת תודה אינו יכול לשמר לאורך זמן אמונה חיה,
    וללא אמונה חיה לא ניתן להתעשר בדרך היצירתית, כפי שניווכח בפרקים הבאים.
    לפיכך, יש לטפח הרגל של הכרת תודה על הדברים הטובים שקיבלת ולהודות עליהם ללא הרף.
    מאחר וכל הדברים שקיבלת תרמו להתקדמותך, עליך לכלול את כולם בהכרת התודה.
    אל לך לבזבז זמן רב במחשבה או בדיבור על מגרעותיהם או פעולותיהם השגויות של אלה
    שנמצאים בעמדות כוח. האופן בו הם ארגנו את העולם יצר עבורך הזדמנות; כל שאתה מקבל
    מגיע אליך בזכותם. אל תזעם על פוליטיקאים מושחתים. אלמלא הפוליטיקאים היינו נופלים לתוך
    אנארכיה וההזדמנות שלך היתה קטנה הרבה יותר.
    אלוהים עבד זמן רב ובסבלנות רבה כדי להביא אותנו למקום בו אנו נמצאים בתעשייה ובממשל,
    והוא צדק בפועלו. אין כל ספק שהיה נפטר מאלי הון, תעשיינים ופוליטיקאים אלמלא היה זקוק
    להם, אבל בינתיים הם עדיין נחוצים מאד. זכור שכולם מסייעים בארגון ערוצי השידור דרכם יגיע
    העושר אליך, והיה אסיר תודה על כך. בכך תוכל ליצור יחסי הרמוניה עם הטוב שבכל, והטוב
    שבכל ינוע לעברך.


<strong>    פרק 8</strong>
<strong>    לחשוב בדרך מסוימת</strong>
    חזור לפרק 6 וקרא שנית את הסיפור על האיש שיצר תמונה מנטלית של ביתו כדי להבין מהו
    השלב הראשון לקראת ההתעשרות. עליך ליצור תמונה מנטלית ברורה ומוגדרת של מה שאתה
    רוצה. אינך יכול לשדר רעיון אלא אם כן כבר יש לך אותו.
    לפיכך, בטרם תוכל להעבירו, עליך להגות אותו, ואנשים רבים אינם מצליחים להטביע את
    מחשבתם בחומר החשיבה מאחר ואין להם אלא מושג קלוש ומעורפל לגבי הדברים שהיו רוצים
    לעשות, להשיג או להיות.
    אין די בכך שתהיה לך תשוקה כללית לעושר. לכולם יש תשוקה כזאת.
    אין די בכך שיהיה לך רצון לנסוע, לראות דברים, לצמוח וכדומה. לכולם יש רצונות כאלה. אילו
    רצית לשלוח הודעה אלחוטית לחבר, לא היית שולח לו את אותיות האלף-בית ומצפה ממנו
    להרכיב מהן את ההודעה בכוחות עצמו, ולא היית שולף מילים באופן אקראי מהמילון. היית
    שולח משפט ברור שיש לו מובן ומשמעות.
    כאשר אתה מנסה להטביע את רצונותיך בחומר החשיבה, זכור שיש לעשות זאת על ידי הצהרה
    ברורה וקוהרנטית. עליך לדעת מה אתה רוצה ולהיות ספציפי ומוגדר. לעולם לא תוכל להתעשר
    או להביא לכלל פעולה את הכוח היצירתי שבך על ידי משלוח כמיהות בלתי מוגדרות ורצונות
    מעורפלים.
    סקור את משאלותיך ממש כפי שהאדם שתיארתי קודם לכן סרק את ביתו. ראה מה אתה רוצה
    ודאג שתהיה לך תמונה מנטלית ברורה כיצד הדבר ייראה לאחר שתשיג אותו.
    עליך להתמקד במחשבותיך בתמונה מנטלית ברורה. ממש כפי שהמלח ממוקד בנמל אליו הוא
    משיט את הספינה, כך גם עליך לנהוג. אסור לאבד ולו לרגע קשר עין עם המטרה, ממש כפי
    שההגאי אינו מאבד קשר עם המצפן.
    אין צורך לבצע תרגילי ריכוז, ולא להקצות מועדים מיוחדים לתפילה וחיזוקים, ואין צורך &quot;להגות
    בשתיקה&quot; ולא לבצע פעלולים נסתרים כלשהם. חלק מהדברים הללו ראויים, אולם כל שעליך
    לעשות הוא לדעת מה אתה רוצה ולרצות זאת עד כדי כך שהדבר יהיה חרוט ללא הרף
    במחשבותיך.
    עליך לבלות חלק ניכר מזמנך הפנוי במחשבה והגיית התמונה. אולם אין צורך לבצע תרגילים כדי
    להתרכז במה שרוצים להשיג. דווקא דברים בלתי נחוצים דורשים מאמץ גדול של ריכוז.
    אין טעם לנסות ולבצע את ההוראות שניתנות בספר זה, אלא אם כן אתה רוצה להתעשר בכל
    מאודך עד כדי כך שתצליח למקד את מחשבותיך במטרה ממש כפי שקוטב מגנטי מושך אליו את
    מחט המצפן.
    השיטות המתוארות לעיל מיועדות לאנשים שרוצים בכל מאודם להתעשר, ורצונם החזק יאפשר
    להם להתגבר על העצלות המנטלית ואהבת הנוחות, להפשיל שרוולים ולעבוד.
    ככל שהתמונה שבמוחך ברורה ומוגדרת, וככל שתהרהר בה יותר ותתענג על כל פרטיה, כך יתחזק
    רצונך. וככל שיתחזק רצונך, כך יקל עליך להמשיך ולהתרכז בתמונה של הדבר אותו אתה רוצה.
    ואולם, לא די בהתבוננות ברורה בתמונה. אם זה כל מה שאתה עושה, אינך אלה חולם, ולא יעמוד
    לך הכוח לממש את החלום. מאחורי החזיון הבהיר חייבת להיות מטרה שיש להגשימה, לבטאה
    באופן ממשי. ומאחורי המטרה חייבת להיות אמונה בלתי מנוצחת ובלתי מתפשרת שהמטרה
    קרובה, שהיא &quot;בהישג יד&quot; וכל שעליך לעשות הוא להושיט יד.
    התגורר בבית החדש באופן מנטלי עד שילבש צורה פיזית. התחל מיד ליהנות, באופן מנטלי,
    מהדברים בהם אתה מעוניין.
    &quot;כל מה שתבקשו בתפילה האמינו שקיבלתם אותו ויהיה לכם&quot;, אמר ישו.
    ראה את הדברים שאתה רוצה כאילו הם כבר סביבך כל הזמן. ראה את עצמך עושה בהם שימוש.
    השתמש בהם בדמיונך ממש כאילו היו באמת ברשותך. הרהר בתמונה המנטלית עד שתהיה ברורה
    ומוגדרת, ואז נהג בכל פרט בתמונה כאילו היית בעליה. עשה בה שימוש מתוך אמונה מלאה
    שהיא כבר מומשה. היצמד לאותה בעלות מנטלית. אל תניח לה אף לא לרגע מתוך אמונה שהיא
    אמיתית.
    זכור מה שנאמר בפרק הקודם על הכרת התודה: היה אסיר תודה על אותה מתנה ממש כפי
    שתהיה אסיר תודה כאשר היא תתממש. איש אמונה אמיתי מסוגל בכנות להודות לאלוהים על
    הדברים שעדיין אינם ברשותו אלא בדמיונו בלבד. אדם כזה לבטח יתעשר. אדם כזה יוכל לגרום
    לבריאתם של הדברים בהם הוא חפץ.
    אינך צריך להתפלל ללא הרף לקבלת הדברים שאתה רוצה. אין צורך לדבר עם אלוהים על כך מדי
    יום. חלקך הוא לנסח באופן אינטליגנטי את רצונך לקבל דברים שישפרו את חייך ולסדר את
    אותם רצונות בשלמות הגיונית, ואז להטביע את אותו רצון שלם בחומר נטול-הצורה, שלו הכוח
    והרצון להביא אליך את מבוקשך.
    הטבעת הרצון אינה מתבצעת על ידי חזרה ושינון של מילים, אלא על ידי היצמדות לחיזיון
    בנחישות בלתי מעורערת ובאמונה שלמה בהשגת המבוקש.
    התשובה לתפילותיך לא תינתן לפי האמונה שביטאת בדיבור אלא לפי האמונה שביטאת תוך כדי
    עבודה.
    לא ניתן להרשים את רוח האלוהים על ידי הקצאת יום שבתון אחד אותו אתה מקדיש כדי לומר
    לו מהו רצונך, והתעלמות ממנו בשאר ימות השבוע. אינך יכול להרשים אותו על ידי שאתה
    מקדיש מספר שעות בהן אתה נכנס לארון ומתפלל, ולאחר מכן אתה פוטר את עצמך ממחשבה עד
    לשעת התפילה הבאה.
    תפילה מילולית מספיקה, ויש לה השפעה, במיוחד עליך, לשם הבהרת חזונך וחיזוק אמונתך, אולם
    לא הבקשות המילוליות ישיגו עבורך את משאלות לבך. כדי להתעשר אינך זקוק ל-&quot;שעת תפילה&quot;. 
    עליך &quot;להתפלל ללא הרף&quot;. ובמילה תפילה אני מתכוון היצמדות קבועה לחזון במטרה לגרום
    למימושו, ואמונה שאתה אכן עומד לעשות זאת.
    &quot;האמינו שקיבלתם&quot;.
    ולאחר שיצרת חזון ברור, לא נותר לך אלא לעבור לשלב הקבלה. לאחר שיצרת אותו, ראוי
    להצהיר על כך באופן מילולי, ולפנות לכוח העליון מתוך הכרת תודה. מאותו רגע והלאה עליך
    לקבל, במוחך, את אשר ביקשת.
    לחיות בבית חדש, ללבוש בגדים נאים, לנסוע ברכב, לצאת למסע, ולתכנן בבטחה את הימים
    שיבואו. חשוב ודבר על כל הדברים שביקשת כאילו הם כבר בבעלותך. דמיין את הסביבה והמצב
    הפיננסי הרצוי לך בדיוק, ואל תחדל לחיות בסביבה המנטלית ובמצב פיננסי זה עד שיתממשו.
    אך היזהר שלא לעשות זאת כחולם ובונה מגדלים באוויר. היצמד לאמונה שהדמיוני עתיד
    להתממש והיצמד למטרה אותה אתה מבקש לממש. זכור שאמונה ומטרה בשירות הדמיון הם
    אלה שמבדילים בין מדען לחולם.
    ולאחר שהבנת עובדה זו, תוכל עתה ללמוד כיצד להשתמש כראוי ברצון.

    
<strong>    פרק 9</strong>
<strong>    כיצד להשתמש ברצון</strong>
    כדי להתחיל להתעשר בדרך מדעית אין צורך להפעיל את כוח הרצון על העולם שמחוץ לך.
    מכל מקום, גם אין לך זכות לעשות זאת. אין להפעיל את כוח הרצון שלך על אנשים אחרים כדי
    לגרום להם לעשות מה שברצונך שייעשה.
    אין לאלץ אנשים לפעול באמצעות כוח מנטלי ממש כפי שאין לעשות זאת באמצעות כוח פיזי.
    ממש כפי שהפעלת כוח פיזי במגמה לגרום לאנשים לבצע משימות שונות הופכת אותם לעבדים,
    כך גם הפעלת כוח מנטלי. ההבדל היחיד הוא בשיטה. ממש כפי ששימוש בכוח כדי לקחת דבר מה
    ממישהו פירושו גניבה, כך גם שימוש בכוח מנטלי כדי לקחת דברים אף הוא גניבה. בעיקרון אין
    ביניהם כל הבדל .
    אין להשתמש בכוח הרצון שלך על אדם אחר, גם אם &quot;זה לטובתו&quot;, מאחר ואינך יודע מהי טובתו.
    מדע ההתעשרות אינו דורש ממך להפעיל כוח או להכריח מישהו בדרך כלשהי. אין כל צורך
    לעשות זאת. כל ניסיון לכפות את רצונך על אחרים ימנע ממך להשיג את מטרותיך.
    אין לכפות את רצונך להשגת דברים מסוימים. הדבר משול לניסיון לכפות את רצונך על אלוהים
    וזהו מעשה טיפשי וחסר תועלת.
    אין לנסות ולהכריח את אלוהים להעניק לך דבר מה ממש כפי שאינך מפעיל את רצונך כדי לגרום
    לשמש לזרוח.
    אין להשתמש בכוח כדי להביס אלים עוינים או לגרום לכוחות עקשניים ומרדניים לפעול לטובתך.
    החומר הראשוני ידידותי מטבעו ומעוניין עוד יותר ממך להעניק לך את הדברים שאתה רוצה.
    כדי להתעשר עליך להפעיל את כוח הרצון על עצמך בלבד.
    כאשר אתה יודע על מה לחשוב ומה לעשות, עליך להשתמש ברצון כדי להכריח את עצמך לחשוב
    ולעשות את הדברים הנכונים. זהו השימוש הלגיטימי ברצון להשגת הדברים – להשתמש בו כדי
    להיצמד למסלול הנכון.
    השתמש ברצונך כדי להמשיך, לחשוב ולפעול בדרך המסוימת.
    אל תנסה להשליך את רצונך, או את מחשבותיך או את שכלך לחלל כדי &quot;לפעול&quot; על דברים או
    אנשים. שמור על שכלך בבית. הוא מסוגל להשיג יותר מאשר בכל מקום אחר.
    השתמש בשכלך כדי ליצור תמונה מנטלית של משאלתך וכן כדי להיצמד לאותו חזון באמונה
    ובנחישות. בנוסף, השתמש בכוח הרצון כדי לכוון את שכלך לפעול בדרך הנכונה.
    ככל שאמונתך ומטרתך יציבות ורציפות יותר, כך תתעשר במהירות רבה יותר מאחר ותבצע רק
    הטבעות חיוביות בחומר, לא תנטרל אותן ולא תסטה מהן על ידי הטבעות שליליות.
    תמונת משאלותיך, כשהיא נשמרת באמונה ובנחישות, מתקבלת על ידי החומר נטול-הצורה,
    מחלחלת ומתפשטת למרחקים גדולים – בכל רחבי היקום, עד כמה שדעתנו משגת.
    כאשר אותה הטבעה מתפשטת, הכל מתחיל לנוע לקראת הגשמתה. כל יצור חי ודומם וכל מה
    שטרם נוצר, הכל נע קדימה למימוש רצונך. כל הכוחות מתחילים להשקיע מאמץ באותו כיוון. כל
    הדברים מתחילים לנוע לקראתך. שכלם של בני אדם בכל מקום מושפע מכך ונע בכיוון בצוע כל
    מה שנחוץ למילוי משאלותיך, והכל עובד עבורך, באופן בלתי מודע.
    ניתן לבדוק זאת על ידי כך שתתחיל להטביע מחשבה שלילית בחומר הראשוני. ספק או חוסר
    אמונה יגרמו לתנועת התרחקות ממש כפי שהאמונה והנחישות מעודדים תנועת התקרבות.
    אנשים נכשלים מכיוון שהם אינם מבינים זאת. כל שעה וכל דקה בה אתה מעניק תשומת לב
    לספק ולפחדים, כל שעה שאתה מעביר בדאגה, כל שעה שבה נשמתך כלואה בתוך חוסר אמונה,
    מרחיקה ממך את החומר התבוני. כל ההבטחות הן כשלעצמן אמונה, ואמונה בלבד.
    מאחר והאמונה חשובה ביותר, חובה עליך לעמוד על המשמר בכל הקשור למחשבותיך, כי
    אמונותיך יתעצבו במידה רבה לפי הדברים בהם אתה מתבונן ועליהם אתה חושב. חשוב לשים לב
    לדברים להם אתה מעניק מתשומת לבך.
    וכאן הופך כוח הרצון שימושי ביותר, כי באמצעותו תוכל לקבוע מהם הדברים להם תקדיש את
    תשומת לבך.
    אם ברצונך להתעשר, אל לך לחקור את העוני.
    לא ניתן להשיג דבר על ידי חשיבה על היפוכו. לא ניתן להשיג בריאות על ידי חקר המחלות
    והרהורים על מחלות. לא ניתן לקדם את הצדקנות על ידי חקר החטאים ומחשבה על חטאים. ואין
    אדם מתעשר על ידי שהוא חוקר את העוני וחושב על עוני. הרפואה כמדע המחלות רק הגבירה
    את המחלות. הדת כמדע החטאים אך העצימה את החטאים, וכלכלה שמתבססת על חקר העוני
    תמלא את העולם באומללות ומחסור.
    אל תדבר על עוני, אל תחקור את העוני ואל תטריד את עצמך בו. אל תטריד את עצמך מהן
    סיבותיו. אין לך כל קשר עמו.
    התרכז בריפוי.
    אל תבזבז את זמנך על עשיית צדקה מדומה או על ארגוני צדקה. מרבית ארגוני הצדקה נוטים
    להעמיק את העליבות שאותה הם רוצים לבער. אינני אומר שעליך להקשיח את לבך ולסרב
    לשמוע את זעקת הנזקקים, אולם אל לך לנסות ולבער את העוני בדרכים קונבנציונליות. הנח
    לעוני וכל השייך לו מאחוריך, ועשה טוב.
    התעשר. זוהי הדרך הטובה ביותר בה תוכל לסייע לעני.
    לא תוכל להיצמד לתמונה המנטלית שתהפוך אותך לעשיר אם תמלא את מוחך בתמונות עוני
    ותחלואים אחרים שנגזרים ממנו. אל תקרא ספרים או כתבי עת שמדווחים על עוני ועל השוכנים
    בין כתליו, על זוועות העסקת ילדים וכדומה. אל תקרא שום דבר שימלא את מוחך בתמונות
    עגומות של מחסור וסבל.
    לא תוכל לסייע לעני כלל על ידי צבירת ידע בנושאים הללו, והפצת המידע על כך אין בידו לחסל
    ולו במעט את העוני.
    מה שיבער את העוני זה לא פיטום המוח בתמונות של עוני, אלא מילוי מוחם של העניים
    בתמונות של עושר, שפע, ואפשרויות.
    אינך נוטש את העני באומללותו כאשר אתה מסרב לאפשר למוחך להתמלא בתמונות של
    אומללות.
    לא ניתן לחסל את העוני על ידי הגדלת מספר האנשים שחושבים על עוני, אלא על ידי הגדלת
    מספר העניים בעלי אמונה שהם יכולים להתעשר.
    העני אינו זקוק לצדקה. הוא זקוק להשראה. הצדקה מעניקה להם כיכר של לחם כדי לשמר את
    חיי העוני שלהם, או לספק להם בידור שישכיח מלבם את עוניים לשעה או שעתיים. אבל השראה
    מסוגלת לגרום להם להתרומם מתוך אומללותם. אם אתה רוצה לעזור לעני, הראה לו כיצד יוכל
    להתעשר. הוכח לו זאת על ידי שתתעשר בעצמך.
    הדרך היחידה לביעור העוני מהעולם היא על ידי כך שמספר הולך וגובר של אנשים יתרגלו את
    המסר המתואר בספר זה.
    יש ללמד אנשים כיצד להתעשר על ידי יצירה ולא על ידי תחרות.
    כל אדם שמתעשר כתוצאה מתחרות מפיל את הסולם עליו טיפס, וגורם לאחרים להישאר
    בתחתית, אולם כל אדם שהתעשר מיצירתיות פותח את הדלת ומזמין אלפי אנשים לבוא
    בעקבותיו – ואף מעניק להם השראה לעשות זאת.
    כאשר אתה מסרב לרחם על העני, לראות עוני, לקרוא על עוני, לחשוב או לדבר עליו או להקשיב
    לאלה שמדברים עליו, אינך מקשיח את לבך ואינך מציג עמדה נטולת רגש והתחשבות. השתמש
    בכוחך כדי להתרחק מנושא העוני ולהיצמד באמונה ונחישות לחזון של רצונך ויצירתך.


<strong>    פרק 10</strong>
<strong>    שימוש נוסף ברצון</strong>
    לא ניתן לשמור על תמונה אמיתית וברורה של העושר כאשר מפנים ללא הרף את תשומת הלב
    לתמונות הפוכות, בין אם הן קיימות או דמיוניות.
    אל תספר על צרותיך הפיננסיות מהעבר, אם היו לך כאלה. אל תחשוב עליהן כלל. אל תספר על
    עוניים של הוריך או על הקשיים מהם סבלת בעבר. יש בכך כדי לסווג את עצמך בין העניים,
    והדבר יעכב את תנועת הדברים בכיוונך. הנח לעוני ולכל מה שקשור בו מאחוריך.
    אם אתה מקבל את נכונותה של תיאוריה מסוימת אודות, ואתה תולה בה את כל תקוותיך לאושר,
    מה כבר תוכל להשיג על ידי שתעניק תשומת הלב לתיאוריה מנוגדת?
    אל תקרא ספרים שמספרים לך שהעולם עומד בפני כליה, ואל תקרא את כתביהם של חושפי
    שחיתויות ופילוסופים פסימיים שיספרו לך שפני העולם אל השטן. פני העולם אינם לשטן. פני
    העולם לאלוהים. זהו גורל נפלא.
    אכן, קיימים דברים רבים במצב הקיים שאינם נעימים, אולם מה הטעם לשקוד עליהם כאשר הם
    ללא כל ספק יחלפו מן העולם והעיסוק בהם רק יאט את קצב התפוגגותם וישמר את קיומם
    עמנו? מדוע להקדיש זמן ותשומת לב לדברים שיסתלקו מן העולם באופן טבעי, כאשר תרומתך
    להאצת סילוקם אפשרית רק על ידי מילוי חלקך בעידוד ההתפתחות והצמיחה?
    גם אם קיימים תנאים נוראים ואיומים בארצות, אזורים או מקומות מסוימים, העיסוק בהם אינו
    אלא בזבוז זמן והפסד של הזדמנות.
    עליך להתעניין בשאלה כיצד להתעשר.
    חשוב על העושר שממשמש ובא לעולם במקום על העוני שעתיד להסתלק ממנו, וזכור שהדרך
    היחידה בה תוכל לסייע לעולם להתעשר היא על ידי שתתעשר בעצמך בדרך יצירתית ולא בדרך
    של תחרות.
    הקדש את כל כולך לעניין ההתעשרות. אל תתמקד בעוני. בכל פעם שתחשוב או תדבר על עניים,
    חשוב ודבר עליהם כמי שעתידים להתעשר, כמי שיש לברכם ולא לרחם עליהם. אז הם ואחרים
    יקבלו השראה, ויתחילו לחפש את דרכם.
    כשאני אומר שעליך להעניק את כל זמנך ומחשבותיך לעושר, אין זה אומר שעליך להפוך לאדם
    שפל או רשע.
    להתעשר זוהי המטרה האצילית ביותר שניתן לבקש בחיים, כי היא כוללת בתוכה את כל השאר.
    במישור התחרותי, המאבק להתעשרות אינו אלא ניסיון נואל לשלוט באחרים, אולם כאשר מדובר
    במישור היצירתי, אין זה כך. כל מה שמתאפשר בדרך של נדיבות, שירות ועשייה נאצלת מתקיים
    בזכות ההתעשרות, כי הכל מתאפשר בזכות שימוש בדברים. אני חוזר, לא ניתן לשאוף למטרה
    גדולה או נאצלת יותר מאשר ההתעשרות, ויש למקד את תשומת הלב בתמונה המנטלית של
    העושר ולסלק מן המוח כל מה שעלול לעמעם או לטשטש את החזון.
    אנשים מסוימים נותרים עניים כי הם אינם מודעים לעובדה שקיים עבורם עושר, ואת אלה ניתן
    ללמד בדרך של מתן דוגמה אישית ולהראות להם כיצד התעשרתם בזכות עצמכם ובזכות
    התנהגותכם.
    אחרים נותרים עניים כי למרות שהם חשים שקיימת דרך להיחלץ ממצב זה, הם עצלנים מדי
    מבחינה אינטלקטואלית מכדי לרתום את המאמץ המנטלי הדרוש למציאת הדרך והליכה בה.
    לאלה, הדבר הטוב ביותר שתוכלו לעשות זה לעורר את תשוקתם על ידי הצגת האושר שנובע
    מהתעשרות נכונה.
    אחרים נותרים עניים כי למרות שיש להם ידע כלשהו, הם הלכו לאיבוד במבוך של תיאוריות
    ואינם יודעים עוד באיזו דרך עליהם לצעוד. הם מנסים שילוב של שיטות רבות ונכשלים בכולן.
    לאלה, שוב, הטוב ביותר הוא להראות את הדרך הנכונה באמצעות דוגמה אישית. קורטוב של
    עשייה שווה קילוגרם של תיאוריה.
    הטוב ביותר שתוכלו לעשות לטובת העולם כולו הוא למצות את הטוב ביותר עבורכם.
    לא ניתן לשרת את האלוהים ואת האנושות בדרך טובה יותר מאשר דרך ההתעשרות. וזאת בתנאי
    שההתעשרות באה בדרך יצירתית ולא בדרך של תחרות.
    עניין נוסף. אנו טוענים שספר זה מתאר בפרוטרוט את העקרונות של מדע ההתעשרות, ואם כך,
    אין צורך לקרוא ספרים אחרים בנושא. ייתכן והדבר נשמע צר אופקים ואנוכי, אולם חשבו על כך:
    לא קיימת דרך מדעית יותר לחישוב אריתמטי אלא על ידי חיבור, חיסור, כפל וחילוק. אין כל דרך
    אחרת. בין שתי נקודות עובר רק קו אחד והוא גם הקצר ביותר. יש רק דרך אחת לחשיבה מדעית,
    והיא הדרך שמובילה אל המטרה במסלול הישיר והפשוט ביותר. איש לא הצליח עדיין לנסח
    &quot;שיטה&quot; קצרה יותר או מורכבת פחות מאשר זו שמתוארת כאן. השיטה המתוארת כאן נקייה מכל
    מה שאינו חיוני. כאשר תתחיל להשתמש בה, הנח לכל השיטות האחרות. סלק אותן ממחשבותיך
    כליל.
    קרא בספר זה בכל יום. החזק אותו עמך. חרוט אותו בזיכרונך, ואל תחשוב על &quot;שיטות&quot;
    ותיאוריות אחרות. שאם לא כן, ספקות, חוסר ודאות והיסוסים עלולים לחלחל למחשבותיך, ואז
    תתחיל להיכשל. לאחר שפעלת נכון והתעשרת, אתה רשאי לחקור שיטות אחרות ככל העולה על
    רוחך.
    קרא רק את החדשות האופטימיות של העולם – אלה שמשתלבות בהרמוניה עם תמונתך. כמו כן,
    אל תעסוק בתיאוסופיה, רוחניות או לימודים דומים. ייתכן והמתים עודם חיים והם נמצאים
    בקרבת מקום, אבל גם אם זה כך, הנח להם. התרכז בענייניך.
    גם אם רוחות המתים משוטטות, הן עסוקות בעבודתן, ואין לנו כל זכות להתערב בענייניהן. לא
    נוכל לעזור להן, ויש ספק גדול לגבי השאלה האם הן יכולות לעזור לנו, או האם יש לנו זכות
    לחדור למרחב הזמן שלהן, אם זה בכלל אפשרי. הנח למתים ופתור את בעיותיך. התעשר. אם
    תתחיל להתעסק בתורת הנסתר, תתחיל להפעיל זרמים מנטליים מנוגדים שיעלו את תקוותיך על
    שרטון.
    פרק זה והקודמים לו הציגו את הצהרת העובדות הבאה:
    קיים חומר חשיבה ממנו כל הדברים נבראו, והוא, בצורתו הראשונית, חודר ומחלחל וממלא את
    חלל היקום.
    מחשבה בתוך חומר זה מייצרת את הדבר שמשקף את המחשבה.
    אדם יכול ליצור דברים במחשבתו, ועל ידי הטבעת אותה מחשבה בחומר נטול-הצורה, הוא גורם
    להיווצרותו של אותו דבר עליו חשב.
    לשם כך, חייב האדם לעבור מחשיבה תחרותית לחשיבה יצירתית. עליו ליצור תמונה מנטלית
    ברורה של הדברים שהוא רוצה להשיג, ולהיצמד לתמונה זו במחשבותיו מתוך מטרה ברורה
    להשיג את שהוא רוצה, ומתוך אמונה שהוא אכן משיג זאת, כשהוא נועל את מחשבותיו מפני כל
    מה שמנסה להסיטו ממטרתו, לעמעם את חזונו, או לדכא את אמונתו.
    כדי שיוכל לקבל את המגיע אליו, חייב האדם לפעול עכשיו באמצעות האנשים והחפצים
    שנמצאים בסביבתו.
    ובנוסף לכל זה, נראה כעת שעליו לחיות ולפעול בדרך מסוימת.


<strong>    פרק 11</strong>
<strong>    לפעול בדרך מסוימת</strong>
    המחשבה היא העוצמה היצירתית או הכוח המניע שגורם לעוצמה היצירתית לפעול. חשיבה בדרך
    מסוימת תביא אליך את העושר, אולם אין להסתמך על חשיבה בלבד, מבלי לשים לב לפעולה
    אישית. זהו השרטון עליו מתנפצים רבים מהוגי המדע – חוסר היכולת לקשר מחשבה לפעולה
    אישית.
    טרם הגענו לשלב המפותח, ואפילו לא העלנו על דעתנו ששלב כזה אפשרי, בו יוכל אדם ליצור
    ישירות מהחומר נטול-הצורה מבלי להפעיל תהליכי טבע או עבודת ידיים. לא די במחשבה, ועל
    האדם לתמוך במחשבה באמצעות פעולה אישית.
    בעזרת המחשבה אנחנו יכולים לגרום לזהב בלב ההרים לנוע אלינו, אולם הזהב לא יכרה את
    עצמו, ילטש את עצמו, יטביע את עצמו למטבעות, ולא יגלגל את עצמו ברחובות כשהוא מחפש
    את דרכו אל כיסינו.
    במסגרת הכוח המניע של הכוח העליון, ענייניהם של בני האדם יהיו כה מסודרים עד כי מישהו
    יכרה את הזהב עבורך. פעולותיהן העסקיות של האנשים יהיו כה מאורגנות עד שהן יכוונו כך
    שהזהב יגיע עד אליך. ועליך מוטל לארגן את ענייניך העסקיים כך שתוכל לקבלו לכשיגיע.
    מחשבותיך גורמות לכל הדברים, חיים או דוממים, לעבוד עבורך ולהביא אליך את מבוקשך, אולם
    פעולותיך האישיות צריכות לאפשר לך לקבל אותו כאשר יגיע אליך. אין לקחת צדקה, ולא לגנוב.
    עליך להשיב לכל אדם תמורה שעולה על ערך הכסף ששולם לך.
    השימוש המדעי במחשבה כולל יצירת תמונה מנטלית ברורה וחדה של רצונך, היצמדות למטרה
    כדי להשיג זאת, והכרת תודה ואמונה שאכן אתה מקבל את מבוקשך.
    אל תנסה &quot;להשליך&quot; את מחשבותיך בדרכים מסתוריות או על-טבעיות, מתוך רצון לשגר אותן
    לחלל כדי ש&quot;יעבדו&quot; בשבילך. זהו מאמץ מבוזבז שיחליש את יכולתך לחשוב באופן שפוי.
    פעולת החשיבה בתהליך ההתעשרות מוסברת במלואה בפרקים הקודמים: אמונתך ומטרתך
    מעצבות באורח חיובי את החומר הראשוני חסר הצורה שגם לו רצון זהה לשיפור חייך, וחזון זה
    שהתקבל ממך מניע את כל הכוחות היצירתיים בתוך ובאמצעות כל ערוצי הפעולה הרגילים, תוך
    שהם נעים לקראתך.
    אין זה מתפקידך לכוון או להשגיח על התהליך היצירתי. כל שעליך לעשות הוא להקפיד לשמר את
    החזון שלך, להיצמד למטרתך, ולשמר את אמונתך והכרת התודה שלך.
    אולם עליך לפעול בדרך מסוימת, כדי שתוכל לזהות את מה ששלך ברגע בו הוא בא אליך וכדי
    שתוכל לפגוש את הדברים אותם אתה רואה בתמונתך ולהניחם במקומות המתאימים כאשר הם
    מגיעים.
    זה פשוט. כאשר הדברים יגיעו אליך, הם יהיו בידי אחרים, שיבקשו עבורם תמורה כלשהי. תוכל
    לקבל את מה ששייך לך רק על ידי שתיתן לאדם השני את מה ששייך לו.
    ספרון הכיס שלך לא יהפוך לפתע לארנק המזל, שתמיד יתמלא בכסף ללא כל מאמץ מצדך.
    זוהי נקודה קריטית במדע ההתעשרות – ממש כאן, במקום בו יש לשלב מחשבה ופעולה אישית.
    אנשים רבים, מדעת או שלא מדעת, מניעים את כוחות היצירה בעוצמה ונחישות, אולם הם
    נותרים עניים כי הם אינם מוכנים לקבל את מבוקשם כאשר הוא מגיע.
    בעזרת המחשבה, מבוקשך יגיע אליך. בעזרת הפעולה, תקבל אותו.
    לא חשוב מהי הפעולה, ברור שעליך לפעול עכשיו. אינך יכול לפעול בעבר, ולטובת בהירות החזון
    המנטלי שלך חובה עליך לגרש את העבר ממחשבותיך. לא תוכל לפעול בעתיד, כי העתיד טרם
    הגיע. ולא תוכל לדעת כיצד תרצה לפעול בעתיד לפני שהעתיד הגיע.
    גם אם אינך עוסק כרגע בתחום הנכון או בסביבה הנכונה, אל תחשוב שעליך לדחות את הפעולה
    עד שתגיע לעסק או לסביבה המתאימים. כמו כן, אל תבזבז את זמנך בהווה על מחשבות כגון מה
    תהיה דרך הפעולה הטובה ביותר במצבי חירום עתידיים. תן אמון ביכולתך להתמודד עם כל מצב
    חירום כאשר יגיע.
    אם אתה פועל בהווה אולם מחשבותיך בעתיד, פעולתך הנוכחית תתבצע תוך פיצול המוח ולא
    תהיה אפקטיבית.
    מקד את כל מחשבותיך בפעולה הנוכחית.
    אין להניע את הדחף היצירתי שלך לחומר הראשוני ואז לשבת ולהמתין לתוצאות. אם תנהג כך,
    הן לעולם לא יתממשו. פעל עכשיו. אין זמן אחר מלבד עכשיו, ולעולם לא יהיה זמן אחר מלבד
    עכשיו. אם יש בדעתך להתכונן לקבלת מבוקשך, התחל בכך עכשיו.
    פעולתך, מה שלא תהיה, חייבת, ככל הנראה, להתבצע בתחום העיסוק הנוכחי שלך, והיא חייבת
    להתבצע ביחד עם האנשים והדברים שנמצאים בסביבתך הנוכחית.
    לא תוכל לפעול במקום בו אינך נמצא, לא תוכל לפעול במקום בו היית בעבר, ולא תוכל לפעול
    במקום בו תרצה להיות. תוכל לפעול רק במקום בו אתה נמצא.
    אל תדאג אם עבודתך מאמש היתה ראויה או לא. בצע היום את עבודתך כראוי.
    אל תנסה לבצע היום עבודה שאמורה להתבצע מחר. יהיה לך די זמן לעשות זאת כאשר תגיע לכך.
    אל תנסה להפעיל אמצעים מיסטיים או נסתרים על אנשים או חפצים שאינם בהישג ידך.
    אל תמתין לשינוי הסביבה כדי לפעול. פעל בעצמך לשינוי הסביבה.
    תוכל לפעול לשינוי הסביבה בה אתה נמצא כעת וכן לגרום לעצמך לעבור לסביבה ראויה יותר.
    שמור על חזונך לסביבה משופרת באמונה ובנחישות אולם פעל בסביבתך הנוכחית בלב שלם, בכל
    הכוח, ובשום שכל.
    אל תבזבז זמן על חלומות בהקיץ או על בניית מגדלים באוויר. היצמד לחזון האחד שמייצג את
    רצונך, ופעל עכשיו.
    אל תנסה לחפש דבר מה חדש לעשות ואל תנקוט בפעולה מוזרה, בלתי רגילה, או יוצאת דופן
    כצעד הראשון לקראת ההתעשרות. פעולותיך בעתיד הקרוב יהיו, ככל הנראה, דומות לאלה
    שביצעת בעבר, אולם מעתה תתחיל לבצע את אותן פעולות בדרך מסוימת, שללא כל ספק
    תאפשר לך להתעשר.
    אם אתה עוסק בתחום עסקי כלשהו, ואתה חש שאין זה התחום המתאים לך כרגע, אל תעכב את
    הפעולה עד שתעבור לתחום העיסוק הראוי.
    אל תתייאש ואל תשב לקונן על כך שאינך נמצא במקום הנכון. אין אדם שאינו יכול למצוא את
    מקומו הנכון, ואין אדם שמעורב עד כדי כך בעסק בלתי מתאים שלא יוכל לעסוק בתחום מתאים.
    היצמד לחזון בו אתה רואה את עצמך בתחום המתאים, מתוך מטרה להתחיל ולעסוק בו ומתוך
    אמונה שאכן תגיע אליו ואתה כבר מגיע אליו, אולם התחל לפעול כבר בתחום הנוכחי. השתמש
    בתחום העיסוק הנוכחי שלך כאמצעי להגיע לעיסוק טוב יותר, והשתמש בסביבה הנוכחית שלך
    כאמצעי להגיע לסביבה טובה יותר. אם תיצמד לחזונך באמונה ובנחישות, הוא עצמו יגרום לכוח
    העליון להניע את העיסוק המתאים לקראתך. ואם תבצע את פעולותיך בדרך המסוימת, הן יגרמו
    לך לנוע לעבר העיסוק הנכון.
    אם אתה עובד שכיר ואתה חש שעליך לשנות מקום עבודה כדי להשיג את מבוקשך, אל &quot;תשליך&quot;
    את מחשבתך את החלל ותסמוך עליה שהיא תשיג לך עבודה חדשה. רוב הסיכויים שזה זה לא
    יקרה.
    היצמד לתמונה של העבודה הרצויה לך בעת שאתה פועל באמונה ונחישות בעבודה הקיימת, וכך
    תשיג בודאות את העבודה הרצויה.
    החזון והאמונה יניעו את הכוח היצירתי לקראתך, ופעולתך תגרום לכוחות שבסביבתך להניע
    אותך למקום הרצוי. לסיום פרק זה, נוסיף הצהרה נוספת לתוכנית הלימודים שלנו:
    קיים חומר חשיבה ממנו נבראו כל הדברים, ואשר בצורתו הראשונית, חודר וממלא את כל החלל
    ביקום.
    מחשבה שמתקיימת בתוך חומר זה מייצרת את אותו דבר שמשקף את המחשבה.
    האדם מסוגל לברוא דברים במחשבתו, ועל ידי הטבעת אותה מחשבה בחומר נטול-הצורה, הוא
    מסוגל לגרום להיווצרות אותו דבר עליו הוא חושב.
    לשם כך, חייב האדם לעבור מחשיבה תחרותית לחשיבה יצירתית. עליו ליצור תמונה מנטלית
    ברורה של הדברים שהוא רוצה להשיג, ולהיצמד לתמונה זו במחשבותיו מתוך מטרה ברורה
    להשיג את שהוא רוצה, ומתוך אמונה שהוא אכן משיג זאת, כשהוא נועל את מחשבותיו מפני כל
    מה שמנסה להסיטו ממטרתו, לעמעם את חזונו, או לדכא את אמונתו.
    כדי שיוכל לקבל את המגיע אליו, חייב האדם לפעול עכשיו באמצעות האנשים והחפצים
    שנמצאים בסביבתו.


<strong>    פרק 12</strong>
<strong>    פעולה יעילה</strong>
    כפי שצוין בפרקים הקודמים, חובה עליך להשתמש במחשבתך ולהתחיל לעשות את שניתן לעשות
    במקום בו אתה נמצא, ועליך לעשות כל שניתן לעשות במקום בו אתה נמצא.
    ניתן להתקדם רק על ידי הרחבת התפקיד הנוכחי, ולא ניתן להגדיל את המקום הנוכחי אלא על
    ידי השלמת כל העבודה השייכת לתפקיד הנוכחי.
    העולם מתקדם אך ורק על ידי אלה שממצים עד תום את מקומם הנוכחי.
    אם אף אחד אינו ממלא את תפקידו הנוכחי, נוכל להבחין שקיימת נסיגה כללית. אלה שאינם
    ממלאים את תפקידם הנוכחי מהווים נטל כבד על החברה, הממשל, המסחר, והתעשייה. אחרים
    נאלצים לשאתם על הגב, בעלות יקרה. התקדמות העולם מואטת רק על ידי אלה שאינם ממלאים
    את התפקיד שהם תופסים. אלה שייכים לעידן קודם והם בעלי נטייה להתנוונות. אם אף אחד לא
    ימלא את תפקידו, אף חברה לא תוכל להתקדם; ההתפתחות החברתית מונחית על ידי חוקי
    הפיזיקה וההתפתחות המנטלית.
    ההתפתחות בעולם החיות מתרחשת על ידי גודש של החיים. כאשר אורגניזם מסוים נהנה משפע
    של חיים בכמות שעולה על מה שהוא מסוגל לבטא באמצעות הפונקציות השייכות לו, הוא
    מתפתח לרמה גבוהה יותר, וכך נוצר זן חדש.
    לעולם לא היו יכולים להיווצר זנים או אורגניזמים חדשים, אלמלא מילאו הזנים הקיימים את
    תפקידם ברמה המקסימלית ויותר. אותו חוק תקף לגביך: התעשרותך תלויה ביכולתך ליישם
    עיקרון זה לחייך.
    בכל יום אפשר להיכשל או להצליח, ואתה מעוניין בהצלחה. אילו כל הימים היו ימי כישלון
    לעולם לא היית מתעשר, וכאשר כל יום הוא הצלחה אינך יכול אלא להתעשר.
    אם יש דבר מה שהיית יכול לעשות היום ואינך עושה אותו, נכשלת – וההשלכות עלולות להיות
    הרות אסון יותר מכפי שתוכל לשער.
    לא תוכל לחזות את השלכות מעשיך ולו הפעוט ביותר. לא תוכל לדעת כיצד פועלים כל הכוחות
    שנעים עתה מטעמך. הרבה תלוי ביכולתך לבצע מספר פעולות, וייתכן ומדובר בפעולה פשוטה
    כגון פתיחת דלת להזדמנות שתוביל לאפשרויות גדולות יותר. לעולם לא תכיר את כל הצירופים
    שהתבונה הנשגבה מסוגלת לארגן עבורך בעולם החפצים והעסקים. הזנחה ואי עשיית דברים ולו
    הקטנים ביותר, עלולה לגרום לפיגור גדול בדרך אל המטרה.
    עשה בכל יום כל מה שניתן לעשות באותו יום.
    יחד עם זאת, קיימת מגבלה או תכונה מסוימת שעליך לקחת בחשבון.
    אין להפריז בעבודה, ולא לרוץ ריצה עיוורת במאמץ לבצע את מספר הדברים הגדול ביותר בזמן
    הקצר ביותר.
    אין לנסות לבצע היום את מה שעליך לבצע מחר, ולא לבצע עבודה של שבוע שלם ביום אחד. לא
    מספר הדברים הוא שקובע, אל יעילותה של כל אחת מהפעולות.
    כל פעולה היא כשלעצמה הצלחה או כישלון.
    כל פעולה היא כשלעצמה יעילה או אפקטיבית או בלתי יעילה ובלתי אפקטיבית.
    כל פעולה בלתי יעילה היא כישלון, ואם תבזבז את חייך על פעולות בלתי יעילות, כל חייך יהפכו
    לכישלון אחד גדול. ככל שתבצע פעולות בלתי יעילות רבות יותר - יורע מצבך. מאידך, כל פעולה
    יעילה היא הצלחה בפני עצמה, ואם כל פעולה שתעשה בחייך תהיה יעילה, חייך יהפכו, ללא כל
    ספק, להצלחה.
    סיבת הכישלון נעוצה במספר גדול מדי של פעולות בלתי יעילות ומספר קטן מדי של פעולות
    יעילות.
    תוכל להיווכח בעצמך בעיקרון הברור מאליו שאם תימנע מביצוע פעולות בלתי יעילות ואם תבצע
    די פעולות יעילות, תתעשר. ואם, אכן, ניתן לבצע כל פעולה ביעילות, תיווכח בעצמך
    שההתעשרות היא מדע מדויק, כמו מתימטיקה.
    השאלה כעת היא האם תוכל לגרום לכל פעולה להפוך להצלחה בפני עצמה. והתשובה לכך
    חיובית, תוכל להפוך כל פעולה למוצלחת, כי העוצמה כולה נמצאת בתוכך, והעוצמה כולה אינה
    יכולה להיכשל.
    העוצמה עומדת לשירותך, וכדי להפוך כל פעולה למוצלחת עליך לטעון אותה בעוצמה.
    כל פעולה יכולה להיות חזקה או חלשה, וכאשר כל הפעולות הן חזקות, אזי אתה פועל בדרך
    המסוימת שתגרום לך להתעשר.
    כל פעולה יכולה להיות חזקה או יעילה על ידי היצמדות לחזון תוך כדי ביצועה והטענתה בכל כוח
    האמונה והנחישות שבך.
    בנקודה זו נכשלים אנשים שמפרידים את העוצמה המנטלית מהפעולה האישית. הם משתמשים
    בכוח השכל במקום ובזמן אחד, ופועלים בדרך שונה במקום אחר ובזמן אחר. וכך פעולותיהם אינן
    מוצלחות כשלעצמן; רבות מדי מהן אינן יעילות. אולם אם כל העוצמה תזרום לכל פעולה, ללא
    קשר עם מורכבותה, כל פעולה תהפוך להצלחה. ומאחר וטבע הדברים הוא שהצלחה פותחת דרך
    להצלחה נוספת, הרי התקדמותך לכיוון השגת מטרותיך והתקדמות מטרותיך אליך יואצו בקצב
    הולך וגובר.
    זכור שהתוצאות של פעולה מוצלחת מצטברות. מאחר והשאיפה לשיפור החיים טבועה בכל
    הדברים, הרי שכאשר אדם מתחיל לנוע בכיוון הרחבת החיים, דברים רבים נמשכים אליו,
    והשפעת רצונותיו מתעצמת ומוכפלת.
    עשה בכל יום כמיטב יכולתך באותו יום, ובצע כל פעולה ביעילות.
    כאשר אני טוען שעליך להיצמד לחזונך בעת שאתה מבצע את פעולותיך, ללא קשר עם גודלן או
    חשיבותן, בכוונתי שעליך לראות בכל עת את חזונך בבהירות ובפרוט הרב ביותר. בשעות הפנאי
    שלך עליך להשתמש בדמיון ולראות את פרטי חזונך ולהרהר בהם עד שיוטבעו ויתקבעו בזיכרונך.
    אם אתה רוצה תוצאות מהירות, העבר את כל הזמן הפנוי שעומד לרשותך בתרגול זה.
    על ידי הרהורים רצופים תגרום לתמונת הדבר בו אתה חפץ – עד לפרט האחרון – להתקבע
    בשכלך ולהיות מועבר לחומר הראשוני בצורה כה שלמה, עד שבשעות העבודה כל שעליך לעשות
    הוא רק להיזכר בתמונה כדי לעורר את אמונתך ונחישותך ולגרום לכך שתשקיע בעבודה את מיטב
    המאמצים.
    הרהר בתמונה בשעות הפנאי והכרתך תתמלא בה עד שתוכל לאחוז בה ממש. כל-כך תתלהב
    מעצמת ההבטחה עד אשר עצם המחשבה על כך תגרום להזרמת אנרגיות חזקות במיוחד בכל
    ישותך.
    הבה נשוב ונחזור על תוכנית הלימודים, ועלי ידי הכנסת שינוי קל נגיע לשלב בו אנו נמצאים
    עתה:
    קיים חומר חשיבה ממנו נבראו כל הדברים, ואשר בצורתו הראשונית, חודר וממלא את כל החלל
    ביקום.
    מחשבה שמתקיימת בתוך חומר זה מייצרת את אותו דבר שמשקף את המחשבה.
    האדם מסוגל לברוא דברים במחשבתו, ועל ידי הטבעת אותה מחשבה בחומר נטול-הצורה, הוא
    מסוגל לגרום להיווצרות אותו דבר עליו הוא חושב.
    כדי לעשות זאת, חייב האדם לעבור מצורת מחשבה תחרותית לצורת מחשבה יצירתית; הוא חייב
    ליצור תמונה מנטלית ברורה של הדברים שהוא רוצה, ולעשות ככל יכולתו – באמונה ונחישות –
    בכל יום, תוך שהוא מבצע כל פעולה בדרך יעילה. 


<strong>    פרק 13</strong>
<strong>    לעסוק בתחום הראוי</strong>
    הצלחה בכל תחום עסקי תלויה בראש ובראשונה ביכולת להיות מצויד כהלכה בכישורים
    הדרושים לאותו תחום.
    ללא כישורים מוזיקליים מתאימים אי אפשר להצליח כמורה למוזיקה. ללא כישורים טכניים
    מתאימים אי אפשר להצליח במקצועות הטכניים. ללא כישורים מסחריים אי אפשר להצליח
    במסחר. אולם גם אם אתה מצויד בכישורים שמתאימים לעיסוק בתחום כלשהו זה לא מבטיח
    התעשרות. ישנם מוזיקאים בעלי כשרון בלתי מבוטל שנותרו עניים. ישנם מסגרים, נגרים ובעלי
    מלאכה נוספים בעלי יכולת טכנית מעולה, שלא התעשרו. ישנם גם סוחרים שלמרות כישוריהם
    בתחום, נכשלו.
    כישורים אינם אלא כלים. חובה להצטייד בכלים טובים, אולם חובה גם לעשות שימוש נכון
    באותם כלים. אחד יכול ליטול לידיו מסור חד, זוויתון, לוח עץ וכדומה, וליצור מהם רהיט נאה.
    אחר יכול ליטול את אותם כלים, לנסות ולייצר פריט כזה, אולם עבודתו תהיה גרועה. הוא אינו
    יודע כיצד להשתמש בכלים כראוי.
    כישורי השכל השונים הם כלים באמצעותם תוכל לבצע את העבודה שתגרום לך להתעשר. לכן
    קל יותר להצליח בתחום בו אתה כבר מצויד בכלים המנטליים הטובים ביותר.
    באופן כללי, תצליח יותר בתחום בו תממש את כישוריך החזקים ביותר – התחום אליו אתה
    &quot;מתאים ביותר&quot;. אולם גם להצהרה זו יש מגבלות. אל תגביל את ייעודך אך רק לתחומים
    שמאפיינים את הנטיות עמן נולדת.
    תוכל להתעשר בכל תחום, כי גם אם אין לך כשרון לכך, תוכל לפתחו. פירושו של דבר שיהיה עליך
    לייצר את הכלים תוך כדי התקדמות, במקום להגביל את עצמך לשימוש בכלים עמם נולדת. קל
    יותר להצליח בתחום בו הכישורים כבר מפותחים דיים, אולם אפשר להצליח בכל תחום, כי ניתן
    לפתח כל כשרון בסיסי, ולא קיים תחום בו אין לך לפחות כשרון בסיסי.
    תוכל להתעשר ביתר קלות אם תשקיע את מאמציך בתחומים שמתאימים לך ביותר, אולם תוכל
    להתעשר גם אם תעסוק במה שמעניין ואתך.
    לחיות פירושו לעשות את שאנו רוצים לעשות, ואין כל סיפוק בחיים אם נכפה עלינו לעסוק לנצח
    במה שאיננו אוהבים ולעולם לא לעסוק במה שאנו אוהבים. ואין כל ספק שאתה יכול לעשות
    כרצונך. הרצון לעשות הוא ההוכחה שקיימת בך העוצמה לעשות זאת.
    הרצון הוא ביטוי של עוצמה.
    הרצון לנגן מוזיקה הוא הכוח לנגן את המוזיקה שמבקשת לעצמה ביטוי והתפתחות.
    הרצון לפתח מכשירים מכניים הוא הכשרון המכני שמבקש לעצמו ביטוי והתפתחות.
    כאשר אין די כוח לעשות דבר מה, בין אם מפותח או לא, גם אין רצון לעשותו, וכאשר קיים רצון
    חזק, זוהי ההוכחה הודאית שהכוח לביצוע חזק דיו ודורש רק פיתוח ויישום בדרך הנכונה.
    אם אין כל מגבלה אחרת, רצוי לבחור בתחום בו כישוריך מפותחים ביותר, אולם אם אתה מעוניין
    לעסוק בתחום ספציפי, עליך לבחור בתחום זה כייעודך.
    תוכל לעשות ככל שתרצה, וזוהי זכותך לעסוק בתחום שחביב עליך ביותר. אין כל חובה לעסוק
    במה שאינו חביב עליך, ואל לך לעסוק בתחום זה אלא כאמצעי שיקרב אותך לעיסוק בתחום
    הרצוי.
    אם בגלל טעויות מהעבר נוצרו נסיבות שגרמו לך לעסוק בתחום או בסביבה שאינם אהודים עליך,
    ייתכן ויהיה עליך להמשיך ולעסוק בכך לזמן מה, אולם תוכל להתנחם בידיעה שהדבר מקרב אותך
    אל הגשמת רצונותיך.
    אם אתה חש שאינך עוסק בתחום הנכון, אל תיחפז להשיג לעצמך עיסוק אחר. בדרך כלל, הדרך
    הטובה ביותר לשנות תחום עיסוק או סביבה היא באופן מדורג.
    אולם אל תחשוש לבצע שינוי פתאומי או רדיקלי אם נופלת בחיקך ההזדמנות ואתה חש, לאחר
    שיקול דעת מדוקדק, שזוהי ההזדמנות הראויה, אך לעולם אל תנקוט בפעולה פתאומית או
    רדיקלית כאשר אתה בספק לגבי מידת התבונה שבצעד כזה.
    אין מה למהר בכל הקשור ליצירתיות ואין כל מחסור בהזדמנויות.
    כאשר תיחלץ מהנטייה התחרותית תבין שלעולם אין לפעול בחיפזון. איש אינו עומד להביס אותך
    במה שאתה רוצה לעשות; יש די והותר לכולם. אם מקום מסוים נתפס, מקום חדש וטוב ממנו
    ייפתח בפניך בהמשך. יש שפע של זמן. כאשר אתה בספק, המתן. המשך להרהר בחזון שלך והגבר
    את אמונתך ונחישותך בו. ובעיקר, בעתות של ספק וחוסר החלטה המשך לטפח את הכרת התודה.
    אין כמו יום או יומיים של הרהורים על השאיפות והחזון, ואין כמו הכרת תודה כנה על כך
    ששאיפותיך עומדות להתגשם, כדי לתרום תרומה משמעותית ליצירת מערכת יחסים קרובה עם
    הנשגב, למנוע טעויות ולנקוט בפעולה הנכונה.
    קיימת תבונה שיודעת את כל שיש לדעת, וניתן להתמזג ולהתאחד עם תבונה זו על ידי אמונה
    ונחישות להתקדם בחיים, ובתנאי שיש לך הכרת תודה עמוקה.
    טעויות נובעות מפעולה חפוזה, מפעולה שנובעת מפחד או ספק או מתוך שכחת הסיבה הנכונה,
    שהיא יותר חיים לכל ופחות לאף אחד.
    ככל שתפעל בדרך המסוימת, יצוצו בדרכך עוד ועוד הזדמנויות, ויהיה עליך להיות לגלות יציבות
    באמונתך ובנחישותך, ולשמור על קשר הדוק עם התבונה הנשגבת בדרך של הכרת תודה.
    עשה כמיטב יכולתך בכל יום, אולם עשה זאת ללא חיפזון, דאגה או פחד. צעד במהירות
    האפשרית, אך לעולם אל תיחפז.
    זכור שברגע שתתחיל להיחפז תחדל להיות יוצר ותהפוך למתחרה. כך תיפול לדפוסי ההתנהגות
    הישנים.
    בכל פעם שתזהה חיפזון, עצור. מקד את תשומת הלב שלך בתמונה המנטלית של מבוקשך והתחל
    להודות על כך שהוא בהישג יד. תרגול הכרת התודה לעולם יחזק אותך ויחדש את נחישותך.


<strong>    פרק 14</strong>
<strong>    עיקרון ההתרחבות</strong>
    בין אם אתה משנה את תחום העיסוק או לא, פעולותיך חייבות להיגזר מהתחום בו אתה עוסק
    כעת.
    תוכל להתחיל לעסוק בתחום שנראה לך על ידי ניצול קונסטרוקטיבי של התחום בו אתה כבר
    עוסק – וזאת באמצעות עבודה יומיומית בדרך מסוימת.
    כל עוד עיסוקיך כרוכים בקשר עם בני אדם, בין אם באופן אישי או באמצעות מכתבים, מאמציך
    צריכים תמיד להיות מלווים בניסיון להעביר להם את עיקרון ההתרחבות.
    הטבע ניחן ברצון בסיסי להתרחב; זהו הדחף הבסיסי ששולט ביקום. כל הפעילויות האנושיות
    מבוססות על השאיפה להתרחב. אנשים מבקשים לעצמם עוד מזון, עוד בגדים, מקלט טוב יותר,
    דברי מותרות, יופי רב יותר, ידע נוסף, תענוגות נוספים – להתרחב במשהו, לשפר את החיים.
    כל יצור חי כפוף לצורך להתקדם ללא הרף; כאשר התרחבות החיים נפסקת, מקומה נתפס מיד על
    ידי פרידה ומוות.
    האדם יודע זאת באופן אינסטינקטיבי, ולפיכך לנצח יבקש יותר. עיקרון ההתרחבות הנצחית נקבע
    על ידי ישו במשל על הכשרונות: כי כל מי שיש לו נתון יינתן לו ושפע יהיה לו, אך מי שאין לו
    יילקח ממנו.
    השאיפה הנורמלית להרחבת העושר אינה רעה או ראויה לגינוי. זהו רצון פשוט לחיות חיי שפע.
    זוהי שאיפה.
    מאחר ומדובר באינסטינקט העמוק ביותר שטבוע בהם, נמשכים כל בני האדם, גברים ונשים
    כאחד, למי שיכולים להעניק להם יותר מבחינת אמצעי החיים.
    על ידי חיים בדרך המסוימת שמתוארת בספר זה, תוכל להשיג התרחבות מתמדת של עצמך,
    ותוכל להעניק זאת לכל מי שבא עמך במגע.
    אתה הוא מרכז היצירה ממנו מוענקת ההתרחבות לכולם.
    היה בטוח בכך והענק ביטחון בעובדה זו לכל איש, אישה וילד עמם אתה בא במגע. ללא קשר מהו
    גודלה של הטרנסקציה, גם אם מדובר במכירה של סוכרייה לילד קטן, השקע בכך מחשבה על
    התרחבות, וודא שהלקוח התרשם מאותה מחשבה.
    העבר את עיקרון ההתקדמות בכל דבר שאתה עושה, כדי שכל בני האדם יקבלו את הרושם שאתה
    &quot;אישיות מקדמת&quot; וכי אתה מקדם כל מי שבא עמך במגע. אפילו אנשים אותם אתה פוגש
    בנסיבות חברתיות – ללא כל מחשבה עסקית ומי שאינך מוכר להם דבר – הענק להם את
    המחשבה על ההתרחבות.
    תוכל להעביר רושם זה על ידי היצמדות ללא עוררין לאמונה שאתה, עצמך, נמצא בדרך
    להתרחבות ועל ידי שאתה מאפשר לאמונה זו להעניק לך השראה, למלא ולהשפיע על כל פעולה.
    פעל מתוך שכנוע עצמי שאתה אישיות מקדמת וכי אתה מעניק קידום לכולם.
    הרגש שאתה מתעשר, ובכך תעשיר אחרים ותביא תועלת לכולם.
    אל תתרברב ואל תתגאה בהצלחתך ואל תדבר עליה שלא לצורך; אמונה אמיתית לעולם אינה
    מתרברבת.
    בכל פעם שתפגוש אדם רברבן, תגלה אדם שבסתר לבו מפחד ומהסס. הרגש את האמונה ותן לה
    לפעול את פעולתה בכל טרנסקציה. הנח לכל פעולה וטון ומראה לבטא את הביטחון השקט
    שאתה מתעשר – שאתה כבר עשיר. אין צורך במילים כדי להעביר את ההרגשה לאחרים. הם
    יחושו את תחושת ההתרחבות בנוכחותך, ויימשכו אליך בשנית.
    עליך להרשים אחרים עד כדי שיחושו שהקשר אתך מסייע להם להתרחב בעצמם. וודא שהנך
    מעניק להם תמורה רבה יותר מערך הכסף שלקחת מהם.
    תוכל להתגאות בכך ולהודיע על כך לכולם, ולא יהיה לך מחסור בלקוחות. אנשים פונים תמיד
    למקום בו יזכו להתרחב, והנשגב, ששואף להתרחב בכל ויודע הכל, יניע לעברך בני אדם שמעולם
    לא שמעו עליך. עסקיך יצמחו במהרה, ואתה תופתע מהתגמולים הבלתי צפויים שתקבל. מיום
    ליום תוכל לבצע שילובים גדולים יותר, להבטיח לעצמך יתרונות רבים יותר, ולהיכנס לתחומים
    מרתקים נוספים, אם רק תחפוץ בכך.
    אבל בעשותך כל זאת, אל לך לאבד קשר עם חזונך ועם שאיפותיך או עם אמונתך ונחישותך
    להשיג את מבוקשך.
    הרשה לי לומר לך מילה אזהרה נוספת בעניין הסיבות שמניעות אותך: היזהר מהפיתוי הערמומי
    לשלוט באנשים אחרים.
    אין דבר נעים יותר למוח הבלתי מפותח או המפותח חלקית מאשר להשתלט או להפעיל כוח על
    אנשים אחרים. השאיפה לשלוט לקידום מטרות אישיות היא קללת העולם. במשך דורות רבים
    ניהלו מלכים ורוזנים קרבות עקובים מדם במטרה להרחיב את שליטתם – לא כדי לשפר את חיי
    כולם, אלא כדי להשיג כוח נוסף לעצמם.
    כיום, הסיבה העיקרית שמניעה את העולם העסקי והתעשייתי דומה: אנשים מניעים צבאות של
    דולרים על חשבון חייהם ולבבותיהם של מיליונים במאבק להשגת שליטה על אחרים. מלכי
    המסחר ומלכי הפוליטיקה מקבלים השראה מתאוותם לכוח.
    היזהר מהפיתוי לבקש לעצמך סמכות, להפוך ל-&quot;מאסטר&quot;, להיחשב כמי שמורם מעם, להרשים
    אחרים בתצוגה ראוותנית וכן הלאה.
    מוח שמחפש שליטה באחרים הוא מוח תחרותי, ומוח תחרותי אינו יצירתי. כדי לשלוט בסביבתך
    ובייעודך, אין צורך לשלוט בבני אדם אחרים, ואכן, כאשר תיפול ברשת מאבקי העולם להשגת
    מקום גבוה יותר, יתחילו הגורל והסביבה לכבוש אותך והתעשרותך תהפוך לעניין של מזל
    וספקולציה.
    היזהר ממוח תחרותי! לא ניתן לנסח טוב יותר את עיקרון הפעולה היצירתית מהאופן שעשה זאת
    ראש עיריית טולדו (אוהיו), &quot;שליט הזהב&quot; סמואל מילטון ג&#x27;ונס בהצהרתו המצוינת: &quot;מה שאני
    רוצה לעצמי, אני רוצה עבור כולם.&quot;


<strong>    פרק 15</strong>
<strong>    האישיות המקדמת</strong>
    הדברים שנאמרו בפרק האחרון תקפים לגבי איש מקצוע או פועל כמו גם לאדם שעוסק במכירות
    או בכל צורה עסקית אחרת.
    בין אם אתה רופא, מורה, איש דת, אם יש ביכולתך לתרום להתרחבות החיים של אחרים ולגרום
    להם לפתח רגישות לעובדה זו, הם יימשכו אליך, ואתה תתעשר. הרופא שרואה את עצמו בחזונו
    מרפא דגול ומצליח, ואשר פועל להגשמה מלאה של חזונו זה באמונה ונחישות, כמתואר בפרק
    הקודם, יבוא במגע קרוב עם מקור החיים ויצליח בצורה פנומנלית. המטופלים יגיעו אליו
    בהמוניהם.
    לרופאים ניתנת ההזדמנות הגדולה ביותר לממש את הנאמר בספר זה. אין זה משנה לאיזו
    אסכולה הם משתייכים, כי עיקרון הריפוי משותף לכולם וכולם יכולים לממשו. ה-&quot;אדם המתקדם&quot;
    ברפואה, שיש לו תמונה מנטלית ברורה של עצמו כאדם מצליח ואשר מציית לחוקי האמונה,
    הנחישות והכרת התודה, יצליח לרפא כל מקרה בר-ריפוי שייקח על עצמו.
    בתחום הדת, העולם זועק לאנשי דת שיצליחו ללמד את צאן מרעיתם פרק במדע האמיתי של חיי
    השפע. אלה שידעו לשלוט בפרטי מדע ההתעשרות, ביחד עם תחומי מדע קשורים נוספים כגון
    איכות החיים, צמיחה, ואהבה מנצחת, ואלה שילמדו נושאים אלה מעל הדוכן, לא יחסרו לעולם
    קהל. זהו הפיוט שדרוש לעולם: הוא ירחיב את החיים, ואנשים יקשיבו לו בשמחה ויתמכו תמיכה
    רחבה בזה שיביא בפניהם את הדברים.
    מה שדרוש עתה זוהי דרשה שתעסוק במדע החיים. אנחנו רוצים דרשנים שיכולים לא רק לומר
    לנו כיצד, אלה שימחישו לנו באישיותם כיצד. אנחנו זקוקים לדרשן שיהיה בעצמו עשיר, בריא,
    נפלא, ואהוב, וילמד אותנו כיצד להשיג את הדברים הללו, וכאשר יבוא ימצא קהל רב ונאמן.
    כך גם לגבי מורה שיכול להעניק השראה לילדים בעזרת האמונה והנחישות של חיי הקדמה. מורה
    כזה לעולם לא יהיה &quot;מחוסר עבודה&quot;. וכל מורה שניחן באמונה ונחישות יוכל להעניק זאת
    לתלמידיו. אם אלה מהווים חלק מחייו והתנהלותו, הוא לא יוכל אלא להעניק זאת לתלמידיו.
    ומה שנכון למורה, מטיף, ורופא, נכון גם לעורך הדין, רופא השיניים, מתווך, סוכן ביטוח – וכולם.
    הפעולה המנטלית והאישית המשולבת אותה תיארתי היא פעולה מוכחת ואינה יכולה לטעות. מי
    שיפעל לפי הוראות הללו בדייקנות, מילה במילה, יתעשר. הכלל של התרחבות החיים ודאי ברמה
    מתמטית ממש כמו כוח המשיכה. ההתעשרות היא מדע מדויק.
    העובד השכיר יגלה שהדבר נכון לגביו כמו לגבי מקרים אחרים שהוזכרו כאן. אל תחשוב שאין לך
    אפשרות להתעשר רק בגלל שאתה עובד במקום בו לא קיימת הזדמנות נראית לעין להתקדמות,
    המשכורות נמוכות ורמת החיים יקרה. בנה תמונה מנטלית ברורה של מה שאתה רוצה, והתחל
    לפעול באמונה ונחישות.
    בצע את כל העבודה שתוכל לבצע מדי יום, ובצע את כל חלקיה על הצד הטוב ביותר. השקע את
    עוצמת ההצלחה והנחישות להתעשר בכל דבר שאתה עושה.
    אבל אל תעשה זאת רק כדי למצוא חן בעיני המעסיק שלך, בתקווה שהוא, או אלה שמעליך, יראו
    את עבודתך ויקדמו אותך. הסיכוי לכך קלוש למדי.
    אדם שמסתפק בכך שהוא נחשב &quot;עובד טוב&quot;, ממלא את תפקידו כמיטב יכולתו ומרוצה בכך,
    ייחשב ראוי בעיני מעסיקו, אך לאותו מעסיק לא יהיה כל עניין לקדמו. ערכו רב יותר במקום בו
    הוא נמצא.
    כדי להבטיח את ההתקדמות, דרוש דבר מה מעבר לכך.
    אדם שנדון להתקדם הוא זה שמידתו גדולה על תפקידו, שיש לו רעיון ברור לגבי רצונותיו, שיודע
    שהוא יכול להפוך למה שהוא רוצה להיות, ונחוש להיות מה שהוא רוצה להיות.
    אל תנסה להשתדל למלא את תפקידך מתוך רצון למצוא חן בעיני המעסיק שלך. עשה זאת מתוך
    רעיון ההתקדמות עצמו. היצמד לאמונה ולנחישות במהלך שעות העבודה, לאחר שעות העבודה
    ולפני שעות העבודה. היצמד לכך באופן כזה שכל אדם שבא עמך במגע, בין אם מנהל עבודה,
    עמית, או מכר, יחושו בעוצמת הנחישות שקורנת ממך – כדי שכולם יקבלו את תחושת
    ההתקדמות וההתרחבות ממך. אנשים יימשכו אליך, ואם לא קיימת אפשרות לקידום במסגרת
    מקום עבודתך הנוכחי, בקרוב מאד תיפול בחלקך הזדמנות לקבל עבודה חדשה.
    קיימת עוצמה שלעולם אינה מפסיקה להציג הזדמנויות לאדם המתקדם שנע תוך ציות לכלל זה.
    אלוהים אינו יכול להימנע מלעזור לך אם אתה פועל בדרך מסוימת. הוא חייב לעשות זאת כדי
    לעזור לעצמו.
    אין דבר בנסיבות חייך או במצב התעשייה שעלול להכשיל אותך. אם אינך יכול להתעשר על ידי
    עבודה באיגוד עובדי הפלדה, תוכל להתעשר משלושה דונם של חווה. ואם תתחיל לנוע בדרך
    מסוימת, תימלט, ללא ספק, מ-&quot;ציפורני&quot; איגוד עובדי הפלדה ותצליח בחווה או בכל דבר אחר בו
    תבחר.
    אם אלפי עובדים ילמדו לפעול בדרך מסוימת, איגוד עובדי הפלדה יהיה עד מהרה בבעיה. יהיה
    עליו להעניק לעובדיו הזדמנויות רבות יותר לעזוב. איש אינו צריך לעבוד עבור איגוד כלשהו.
    האיגודים מחזיקים אנשים בתנאים מחפירים כל עוד ישנם אנשים שאינם מכירים את מדע
    ההתעשרות או שהם עצלים ונרפים מבחינה אינטלקטואלית מכדי לתרגל זאת.
    התחל לחשוב ולפעול בדרך זו, ואמונתך ונחישותך ילמדו אותך עד מהרה להבחין בהזדמנויות
    לשיפור מצבך. הזדמנויות אלה יבואו במהרה, כי הכוח העליון, שנמצא בכל ופועל עבורך, יזמן
    אותן אליך.
    אל תמתין להזדמנות המושלמת. כאשר נקרית בדרכך הזדמנות לשפר את מצבך הנוכחי ואתה חש
    משיכה אליה, קח אותה. זה יהיה הצעד הראשון לקראת הזדמנות גדולה יותר.
    לא קיים בעולם מחסור בהזדמנויות לאדם שחי חיי התקדמות.
    כלל טבוע במבנה יקום הוא שאם אדם פועל וחושב בדרך מסוימת, כל הדברים יתקיימו עבורו
    ויפעלו יחדיו לטובתו, והוא יהיה חייב יתעשר. לכן העבר ספר זה לעובדים כדי שיקראו בו
    בתשומת לב ויתחילו לצעוד בבטחה בנתיב הפעולה שהוא מתאר. הוא לא יכזיב.


<strong>    פרק 16</strong>
<strong>    מספר אזהרות והערות לסיכום</strong>
    אנשים רבים בזים לרעיון שקיים מדע התעשרות מדויק. אלה נצמדים לרעיון שהעושר מוגבל,
    ומתעקשים לטעון שיש להכניס שינויים בארגונים החברתיים ובמוסדות הממשל לפני שניתן
    להכשיר ולו מספר קטן ביותר של אנשים.
    אבל אין זה כך.
    נכון הוא שהממשלות הנוכחיות משמרות את ההמונים בעוניים, אולם זאת מכיוון שההמונים
    אינם חושבים ופועלים בדרך המסוימת.
    אילו היו ההמונים מתחילים לנוע קדימה כפי שמוצע בספר זה, אף ממשלה או מערכת כלכלית לא
    היתה יכולה לבלום אותם. היה צורך לשנות את כל המערכות כדי להתאימן לתנועת ההתקדמות.
    אילו היו האנשים חושבים חשיבה מתקדמת, היו בעלי אמונה שהם יכולים להתעשר, ונעים
    קדימה מתוך נחישות להתעשר, דבר לא היה יכול לגרום להם להישאר עניים.
    בני אדם יכולים להתחיל לפעול בדרך המסוימת בכל עת ותחת כל ממשל ולהפוך את עצמם
    לעשירים. וכאשר מספר משמעותי של בני אדם יעשה זאת, ללא קשר עם הממשל, הם יגרמו
    לשינוי במערכת והדרך תיפתח גם לאחרים.
    ניתן להשיג גאולה כלכלית להמונים רק על ידי כך שמספר אנשים גדול יתרגל את השיטה המדעית
    המתוארת בספר זה ויתעשר. אלה יראו לאחרים את הדרך ויעניקו להם השראה מתוך שאיפה
    לחיים אמיתיים, ומתוך אמונה שהדבר בר-השגה, ומתוך מטרה להשיג זאת.
    ואולם, נכון להיום, די בכך אם תדע שלא קיימת ממשלה, מערכת קפיטליסטית או תחרותית
    שיכולה לעצור בעדך מלהתעשר. כאשר תיכנס למישור היצירתי של החשיבה תוכל להתרומם מעל
    אותם הדברים ולהפוך לאזרח בממלכה אחרת.
    אולם זכור שעליך להיצמד למישור היצירתי. אסור, אף לא לרגע, להתפתות ולהגביל את ההיצע או
    לפעול במישור תחרותי.
    בכל פעם שתיפול במלכודת דפוסי החשיבה הישנים, תקן את עצמך מיד. כי כאשר אתה נמצא
    במישור התחרותי, תאבד את שיתוף הפעולה של התבונה העליונה.
    אל תבזבז זמן על תכנון פעולותיך בעתיד במצבי חירום, למעט אם מדיניות זו עלולה להשפיע על
    פעולותיך היום. דאג לבצע את מלאכתך היום על הדרך הטובה ביותר ולא לאור מצבי חירום
    שעלולים להתגלות מחר. כאשר יגיעו תוכל לטפל בהם בעתם.
    אל תטריד את עצמך בשאלות כיצד תתגבר על מכשולים שעלולים לצוץ ולאיים על עסקיך אלא
    אם כן אתה רואה בודאות שעליך לשנות את נתיב הפעולה היום כדי להימנע מהם.
    גם אם ממרחקים אתה מבחין במכשול עצום, אם תמשיך לפעול בדרך מסוימת תגלה שכאשר
    תתקרב אליו הוא ייעלם, או שתתגלה לך דרך עוקפת מעליו, מתחתיו, דרכו או סביבו.
    לא קיים צירוף נסיבות כזה שמסוגל להכשיל אדם שמתקדם לקראת ההתעשרות על פי קווים
    מנחים מדעיים קפדניים. ממש כפי שהתוצאה של שתיים כפול שתיים תמיד תהיה ארבע, כך אדם
    שמציית לחוק זה לא יוכל שלא להתעשר.
    אל תטריד את עצמך במחשבה על אסונות אפשריים, מכשולים, חרדות, או נסיבות שלא יפעלו
    לטובתך. יהיה לך די זמן לפגוש דברים אלה כאשר הם יבואו ויציגו את עצמם בפניך בהווה המיידי,
    ואז תגלה שכל קושי נושא עמו את האמצעי להתגבר עליו.
    הישמר בדבריך. לעולם אל תדבר על עצמך, על עסקיך, או על כל דבר אחר בדרך שיש בו משום
    רפיון ידיים או הרתעה.
    לעולם אל תודה באפשרות לכישלון ואל תדבר בדרך שרואה בכישלון אפשרות.
    לעולם אל תתאר את הזמנים כקשים ואת התנאים העסקיים כלא ברורים. ייתכן וישנם זמנים
    קשים ותנאים עסקיים בלתי ברורים לאלה שנמצאים במישור התחרותי, אולם אלה לעולם לא
    יכולים להיות אתה.
    אתה יכול ליצור מה שאתה רוצה, ואתה נמצא מעבר לפחד.
    כאשר אחרים מתארים את הזמנים כקשים או את התנאים העסקיים כבלתי ברורים, תגלה
    שמדובר עבורך בהזדמנויות הטובות ביותר.
    אמן את עצמך לחשוב ולהתבונן בעולם כישות שמתהווה וצומחת וראה ברוע אלמנט בלתי
    מפותח בלבד. דבר תמיד במונחים של התקדמות. לנהוג אחרת פירושו להתכחש לאמונתך,
    ולהתכחש לאמונתך פירושו לאבד אותה.
    לעולם אל תרשה לעצמך לחוש אכזבה. ייתכן ודבר מה לו ציפית לא יגיע במועד, והדבר ייראה לך
    ככישלון. אולם אם תיצמד לאמונתך תגלה שהכישלון אינו אלא למראית עין.
    המשך ללכת בדרך המסוימת, ואם לא תקבל את מבוקשך, תקבל דבר מה טוב ממנו ואז תבין שמה
    שנראה ככישלון אינו אלא הצלחה גדולה.
    אחד התלמידים ביקש לבצע עסקה שנראתה לו באותה העת כמוצלחת מאד, והוא עבד מספר
    שבועות כדי לממשה. כאשר הגיע הרגע הקריטי, נכשלה אותה עסקה בדרך לחלוטין בלתי מובנת.
    היה זה כאילו כוח בלתי נראה לעין פעל בחשאי נגדו. אולם הוא לא התאכזב. להפך, הוא הודה
    לאלוהים על שרצונו בוטל, והמשיך לחוש הכרת תודה. בתוך שבועות אחדים נקרתה בדרכו
    הזדמנות טובה פי כמה שלא יכול היה להעלות בדעתו אילו היה עסוק באותה עסקה ראשונה,
    והוא נוכח שתבונה שיודעת טוב ממנו מנעה ממנו לאבד את ההזדמנות המצוינת על ידי הסתבכות
    בהזדמנות פחותת ערך.
    כך יפעל לטובתך כל כישלון, אם תשמור על אמונתך, תיצמד למטרתך, תתמלא הכרת תודה
    ותעשה – בכל יום – ככל יכולתך באותו היום, תוך שאתה מבצע כל פעולה ופעולה כמיטב
    יכולתך.
    כאשר תיכשל, יהיה זה כי לא ביקשת די. המשך לצעוד, והדבר שאתה מבקש יופיע לבטח לפניך.
    זכור זאת.
    לעולם לא תיכשל רק מפני שאתה חסר את הכשרון הדרוש לעשות את מה שאתה מבקש לעשות.
    אם תמשיך כפי שהוריתי, תפתח את הכשרון הדרוש לביצוע עבודתך.
    ספר זה אינו מתעתד לעסוק במדע טיפוח הכשרון, אבל הוא ודאי ופשוט ממש כמו תהליך
    ההתעשרות.
    יחד עם זאת, אל תהסס ואל תרעד מפחד שמא אתה עלול להגיע למקום כלשהו בו תיכשל בשל
    חוסר יכולת. המשך לצעוד, וכאשר תגיע לאותו מקום, היכולת תינתן לך. בפניך ייפתח אותו מקור
    יכולת שאיפשר לאברהם לינקולן חסר ההשכלה לבצע את העבודה המופלאה ביותר שאי פעם
    הושגה על ידי ממשל כלשהו. אתה רשאי להשתמש ולהיעזר בכל התבונה שקיימת לשם מילוי
    התפקידים המוטלים עליך. המשך לצעוד באמונה שלמה.
    למד ספר זה. הפוך אותו לחבר קבוע עד שתשלוט בכל הרעיונות הכלולים בו. וכאשר תתחזק
    באמונתך רצוי לוותר על מקומות בילוי ותענוגות ולהישמר ממקומות שמעודדים רעיונות
    הסותרים לאלה שמתוארים כאן בין אם בהרצאות או בטקסים. אל תקרא ספרות פסימית או
    סותרת ואל תיכנס לויכוחים על הנושא.
    את עיקר זמנך הפנוי העבר בהרהורים על חזונך, בטיפוח הכרת תודה, ובקריאת ספר זה. הוא מכיל
    את כל הדרוש להכרת מדע ההתעשרות, ותגלה את כל עקרונותיו מסוכמים בפרק הבא.


<strong>    פרק 17</strong>
<strong>    סיכום מדע ההתעשרות</strong>
    קיים חומר חשיבה ממנו נבראו כל הדברים, ואשר בצורתו הראשונית, חודר וממלא את כל החלל
    ביקום.
    מחשבה שמתקיימת בתוך חומר זה מייצרת את אותו דבר שמשקף את המחשבה.
    האדם מסוגל לברוא דברים במחשבתו, ועל ידי הטבעת אותה מחשבה בחומר נטול-הצורה, הוא
    מסוגל לגרום להיווצרות אותו דבר עליו הוא חושב.
    כדי לעשות זאת, חייב האדם לעבור מצורת מחשבה תחרותית לצורת מחשבה יצירתית; אחרת לא
    יוכל להיות בהרמוניה עם התבונה הראשונית, שאופייה תמיד יצירתי ולעולם היא אינה תחרותית.
    אדם יכול לחיות בהרמוניה מלאה עם החומר הראשוני על ידי שיחוש הכרת תודה כנה וחיונית על
    הברכות שהוענקו לו. הכרת תודה מאחדת את שכלו של האדם עם תבונת החומר, כך שמחשבותיו
    של האדם מתקבלות על ידי החומר נטול-הצורה. אדם יכול להישאר במישור היצירתי רק על ידי
    שיאחד את עצמו עם התבונה חסרת הצורה באמצעות תחושה עמוקה ורצופה של הכרת תודה.
    אדם חייב ליצור תמונה מנטלית ברורה של הדברים שהוא רוצה להשיג או לעשות או להיות, והוא
    חייב להיצמד לתמונה זו במחשבותיו, תוך שהוא חש הכרת תודה עמוקה לנשגב על שהוא מעניק
    לו את כל שאיפותיו. אדם שמעוניין להתעשר חייב להעביר את שעות הפנאי שלו בהרהורים על
    חזונו, ובמתן תודה על שהמציאות מוענקת לו. עלי לשוב ולהדגיש את חשיבותו של הרהור תדיר
    בתמונה המנטלית, ביחד עם אמונה ללא עוררין והכרת תודה מסורה. זהו התהליך באמצעותו
    מועבר הרעיון לחומר נטול- הצורה והכוחות היצירתיים מתחילים לנוע.
    האנרגיה היצירתית פועלת באמצעות ערוצי הצמיחה הטבעית, ובתוך הסדר החברתי והכלכלי. כל
    הכלול בתמונה המנטלית יוענק ללא ספק לאדם שנצמד להוראות שניתנו לעיל, ואשר אמונתו לא
    התערערה. הדבר בו הוא חפץ יגיע אליו בדרכי הסחר והחליפין המוכרים.
    כדי לקבל את המגיע לו כאשר יהיה מוכן לכך, על האדם לפעול בדרך שתגרום לו לעשות יותר
    מאשר רק לממלא את מקומו הנוכחי. עליו להיצמד למטרת ההתעשרות באמצעות הגשמת
    התמונה המנטלית. ועליו לעשות, בכל יום, ככל יכולתו באותו היום, לבצע כל פעולה על הצד
    הטוב ביותר. עליו להעניק לכל אדם תמורה שערכה עולה על ערך הכסף שקיבל, כך שכל
    טרנסקציה תגרום לשיפור החיים, ועליו להיצמד למחשבה מקדמת כדי להעביר את רעיון
    ההתרחבות לכל מי שבא עמו במגע.
    אלה שיפעלו לפי ההוראות הללו ללא כל ספק יתעשרו, והעושר לו יזכו יהיה ביחס ישר לודאות
    חזונם, להיצמדותם למטרה, ליציבות אמונתם, ולעומק הכרת התודה שלהם.

</div>
</div>
</div>
</main>
</div>
</body></html>